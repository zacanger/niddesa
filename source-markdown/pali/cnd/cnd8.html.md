::: {#text lang="pi"}
::: {#cnd8 .section .sutta}
::: {.hgroup}
Cūḷaniddesa

Pārā­yana­vagga­niddesa

Pucchāniddesa

# 4. Metta­gū­māṇa­va­pucchā­niddesa
:::

> []{#1 .sc} []{#p_25Cn_362 .ms}[]{#msdiv18 .msdiv}**Pucchāmi taṃ
> bhagavā brūhi metaṃ, [(iccāyasmā mettagū)]{.gathaQuote}**\
> **Maññāmi taṃ vedaguṃ bhāvitattaṃ;**\
> **Kuto nu dukkhā samudāgatā ime,**\
> **Ye keci lokasmi­maneka­rūpā.** (1)

[]{#2 .sc}[]{#p_25Cn_363 .ms}**Pucchāmi taṃ bhagavā brūhi metan**ti.
**Pucchāmī**ti tisso pucchā---adiṭṭhajotanā pucchā, diṭṭha­saṃ­sandanā
pucchā, vimaticchedanā pucchā. Katamā adiṭṭhajotanā pucchā? Pakatiyā
lakkhaṇaṃ aññātaṃ hoti adiṭṭhaṃ atulitaṃ atīritaṃ avibhūtaṃ avibhāvitaṃ.
Tassa ñāṇāya dassanāya tulanāya tīraṇāya vibhūtatthāya
­vibhā­va­nat­thāya pañhaṃ pucchati---ayaṃ adiṭṭhajotanā pucchā.

[]{#3 .sc}[]{#p_25Cn_364 .ms}Katamā diṭṭha­saṃ­sandanā pucchā? Pakatiyā
lakkhaṇaṃ ñātaṃ hoti diṭṭhaṃ tulitaṃ tīritaṃ vibhūtaṃ vibhāvitaṃ. Aññehi
paṇḍitehi saddhiṃ saṃ­sanda­nat­thāya pañhaṃ pucchati---ayaṃ
diṭṭha­saṃ­sandanā pucchā.

[]{#4 .sc}[]{#p_25Cn_365 .ms}Katamā vimaticchedanā pucchā? Pakatiyā
­saṃsa­ya­pak­khando hoti vimati­pak­khando dveḷhakajāto---"evaṃ nu kho,
na nu kho, kiṃ nu kho, kathaṃ nu kho"ti? So vimatic­cheda­nat­thāya
pañhaṃ pucchati---ayaṃ vimaticchedanā pucchā. Imā tisso pucchā.

[]{#5 .sc}[]{#p_25Cn_366 .ms}Aparāpi tisso pucchā---manussapucchā,
amanussapucchā, nimmitapucchā. Katamā manussapucchā? Manussā buddhaṃ
bhagavantaṃ upasaṅkamitvā pañhaṃ pucchanti, bhikkhū pucchanti,
bhikkhuniyo pucchanti, upāsakā pucchanti, upāsikāyo pucchanti, rājāno
pucchanti khattiyā pucchanti, brāhmaṇā pucchanti, vessā pucchanti, suddā
pucchanti, gahaṭṭhā pucchanti, pabbajitā pucchanti---ayaṃ manussapucchā.

[]{#6 .sc}[]{#p_25Cn_367 .ms}Katamā amanussapucchā? Amanussā buddhaṃ
bhagavantaṃ upasaṅkamitvā pañhaṃ pucchanti, nāgā pucchanti, supaṇṇā
pucchanti, yakkhā pucchanti, asurā pucchanti, gandhabbā pucchanti,
mahārājāno pucchanti, indā pucchanti, brahmā pucchanti, devā
pucchanti---ayaṃ amanussapucchā.

[]{#7 .sc}[]{#p_25Cn_368 .ms}Katamā nimmitapucchā? Bhagavā rūpaṃ
abhinimmināti manomayaṃ sab­baṅ­gapaccaṅ­gaṃ ahīnindriyaṃ. So nimmito
buddhaṃ bhagavantaṃ upasaṅkamitvā pañhaṃ pucchati. Bhagavā visajjeti.
Ayaṃ nimmitapucchā. Imā tisso pucchā.

[]{#8 .sc}[]{#p_25Cn_369 .ms}Aparāpi tisso pucchā---attatthapucchā,
paratthapucchā, ubhayat­tha­pucchā ... pe ... aparāpi tisso
pucchā---diṭṭha­dham­mikat­tha­pucchā, sam­parā­yikat­tha­pucchā,
paramat­tha­pucchā ... aparāpi tisso pucchā---anavajjat­tha­pucchā,
nikkilesat­tha­pucchā, vodānat­tha­pucchā ... aparāpi tisso
pucchā---atītapucchā, anāgatapucchā, ­pac­cup­pan­na­pucchā ... aparāpi
tisso pucchā---ajjhattapucchā, bahiddhāpucchā,
ajjhat­ta­bahid­dhā­pucchā ... aparāpi tisso pucchā---kusalapucchā,
akusalapucchā, abyākatapucchā ... aparāpi tisso pucchā---khandhapucchā,
dhātupucchā āyatanapucchā ... aparāpi tisso
pucchā---sati­paṭṭhā­na­pucchā, sammap­pa­dhā­na­pucchā,
iddhi­pāda­pucchā ... aparāpi tisso pucchā---indriyapucchā, balapucchā,
boj­jhaṅ­ga­pucchā ... aparāpi tisso pucchā---maggapucchā, phalapucchā,
nibbānapucchā ....

[]{#9 .sc}[]{#p_25Cn_370 .ms}**Pucchāmi tan**ti pucchāmi taṃ yācāmi taṃ
ajjhesāmi taṃ pasādemi taṃ "kathayassu me"ti pucchāmi taṃ. **Bhagavā**ti
gāra­vādhi­vacana­metaṃ ... pe ... sacchikā paññatti---yadidaṃ
bhagavāti. **Brūhi metan**ti brūhi ācikkhāhi desehi paññapehi paṭṭhapehi
vivarāhi vibhajāhi uttānīkarohi pakāsehīti---pucchāmi taṃ bhagavā brūhi
metaṃ.

[]{#10 .sc}[]{#p_25Cn_371 .ms}**Iccāyasmā mettagū**ti iccāti padasandhi
... pe ... iccāyasmā mettagū.

[]{#11 .sc}[]{#p_25Cn_372 .ms}**Maññāmi taṃ vedaguṃ bhāvitattan**ti.
**Vedagū**ti taṃ maññāmi, bhāvitattoti taṃ maññāmi, evaṃ jānāmi, evaṃ
ājānāmi evaṃ paṭijānāmi evaṃ paṭivijjhāmi. **Vedagū bhāvitatto**ti
kathañca bhagavā vedagū? **Vedo** vuccati catūsu maggesu ñāṇaṃ paññā
paññindriyaṃ paññābalaṃ ... pe ... dhamma­vicaya­sam­boj­jhaṅgo vīmaṃsā
vipassanā sammādiṭṭhi. Bhagavā tehi vedehi jāti­jarā­maraṇassa antagato
antappatto koṭigato koṭippatto pariyantagato ­pariyan­tap­patto
vosānagato vosānappatto tāṇagato tāṇappatto leṇagato leṇappatto
saraṇagato saraṇappatto abhayagato abhayappatto accutagato accutappatto
amatagato amatappatto nibbānagato nibbānappatto. Vedānaṃ vā antagatoti
vedagū; vedehi vā antagatoti vedagū; sattannaṃ vā dhammānaṃ viditattā
vedagū; sakkāyadiṭṭhi viditā hoti, vicikicchā viditā hoti,
sīlab­bata­parāmāso vidito hoti, rāgo doso moho māno vidito hoti,
viditāssa honti pāpakā akusalā dhammā saṃkilesikā ponobhavikā sadarā
dukkhavipākā āyatiṃ jāti­jarā­maraṇiyā.

> []{#12 .sc} []{#p_25Cn_373 .ms}Vedāni viceyya kevalāni, [(sabhiyāti
> bhagavā)]{.gathaQuote}\
> Samaṇānaṃ [yānīdhatthi]{#note238 .var
> title="yānipatthi (bj, s1-3) | yāni atthi (si, mr)"} brāhmaṇānaṃ;\
> Sabbavedanāsu vītarāgo,\
> Sabbaṃ vedamaticca vedagū soti.

[]{#13 .sc}[]{#p_25Cn_374 .ms}Evaṃ bhagavā vedagū.

[]{#14 .sc}[]{#p_25Cn_375 .ms}Kathaṃ bhagavā bhāvitatto? Bhagavā
bhāvitakāyo bhāvitasīlo bhāvitacitto bhāvitapañño bhāvi­ta­sati­paṭṭhāno
bhāvi­ta­sammap­pa­dhāno bhāvi­ta­iddhi­pādo bhāvitaindriyo bhāvitabalo
bhāvi­ta­boj­jhaṅgo bhāvitamaggo, pahīnakileso paṭi­viddhā­kuppo
­sacchi­kata­nirodho. Dukkhaṃ tassa pariññātaṃ, samudayo pahīno, maggo
bhāvito, nirodho sacchikato, abhiññeyyaṃ abhiññātaṃ, pariññeyyaṃ
pariññātaṃ, pahātabbaṃ pahīnaṃ, bhāvetabbaṃ bhāvitaṃ, sacchikātabbaṃ
sacchikataṃ, aparitto mahanto gambhīro appameyyo duppariyogāḷho
[bahuratano]{#note239 .var title="pahūtaratano (bj)"}
[sāgarūpamo]{#note240 .var title="sāgarasamo (mr)"} ­chaḷaṅ­gupekkhāya
samannāgato hoti.

[]{#15 .sc} []{#p_25Cn_376 .ms}Cakkhunā rūpaṃ disvā neva sumano hoti na
dummano; upekkhako viharati sato sampajāno. Sotena saddaṃ sutvā, ghānena
gandhaṃ ghāyitvā, jivhāya rasaṃ sāyitvā, kāyena phoṭṭhabbaṃ phusitvā,
manasā dhammaṃ viññāya neva sumano hoti na dummano; upekkhako viharati
sato sampajāno.

[]{#16 .sc}[]{#p_25Cn_377 .ms}Cakkhunā rūpaṃ disvā manāpaṃ rūpaṃ
nābhigijjhati [nābhihaṃsati]{#note242 .var title="nābhipihayati (s1-3)"}
na rāgaṃ janeti. Tassa ṭhitova kāyo hoti, ṭhitaṃ cittaṃ ajjhattaṃ
susaṇṭhitaṃ suvimuttaṃ. Cakkhunā kho [paneva]{#note243 .var
title="panetaṃ (s1-3)"} rūpaṃ disvā amanāpaṃ na maṅku hoti
[appa­tiṭṭhi­ta­citto]{#note244 .var title="appatiṭ­ṭhīna­citto (s1-3)"}
[alīnamanaso]{#note245 .var title="ādinamanaso (s1-3)"}
abyāpan­na­cetaso. Tassa ṭhitova kāyo hoti ṭhitaṃ cittaṃ ajjhattaṃ
susaṇṭhitaṃ suvimuttaṃ. Sotena saddaṃ sutvā ... pe ... ghānena gandhaṃ
ghāyitvā ... jivhāya rasaṃ sāyitvā ... kāyena phoṭṭhabbaṃ phusitvā ...
manasā dhammaṃ viññāya manāpaṃ nābhigijjhati nābhihaṃsati na rāgaṃ
janeti. Tassa ṭhitova kāyo hoti ṭhitaṃ cittaṃ ajjhattaṃ susaṇṭhitaṃ
suvimuttaṃ. Manasāyeva kho pana dhammaṃ viññāya amanāpaṃ na maṅku hoti.
Appa­tiṭṭhi­ta­citto alīnamanaso abyāpan­na­cetaso tassa ṭhitova kāyo
hoti ṭhitaṃ cittaṃ ajjhattaṃ susaṇṭhitaṃ suvimuttaṃ.

[]{#17 .sc}[]{#p_25Cn_378 .ms}Cakkhunā rūpaṃ disvā manāpāmanāpesu rūpesu
ṭhitova kāyo hoti ṭhitaṃ cittaṃ ajjhattaṃ susaṇṭhitaṃ suvimuttaṃ. Sotena
saddaṃ sutvā ... pe ... manasā dhammaṃ viññāya manāpāmanāpesu dhammesu
ṭhitova kāyo hoti ṭhitaṃ cittaṃ ajjhattaṃ susaṇṭhitaṃ suvimuttaṃ.

[]{#18 .sc}[]{#p_25Cn_379 .ms}Cakkhunā rūpaṃ disvā rajanīye na rajjati,
[dussanīye]{#note246 .var title="dosanīye (bj, s1-3, mr)"} na dussati,
mohanīye na muyhati, kopanīye na kuppati, madanīye na majjati,
kilesanīye na kilissati. Sotena saddaṃ sutvā ... pe ... manasā dhammaṃ
viññāya rajanīye na rajjati, dussanīye na dussati, mohanīye na muyhati,
kopanīye na kuppati, madanīye na majjati, kilesanīye na kilissati.

[]{#19 .sc}[]{#p_25Cn_380 .ms}Diṭṭhe diṭṭhamatto, sute sutamatto, mute
mutamatto, viññāte viññātamatto. Diṭṭhe na limpati, sute na limpati,
mute na limpati, viññāte na limpati. Diṭṭhe [anūpayo]{#note247 .var
title="anupayo (bj, s1-3) | anusayo (mr)"} anapāyo anissito appaṭibaddho
vippamutto visaññutto vimariyā­di­ka­tena cetasā viharati. Sute ... pe
... mute ... viññāte [anūpayo]{#note248 .var
title="anupayo (bj, s1-3) | anusayo (mr)"} anapāyo anissito appaṭibaddho
vippamutto visaññutto vimariyā­di­ka­tena cetasā viharati.

[]{#20 .sc}[]{#p_25Cn_381 .ms}Saṃvijjati bhagavato cakkhu, passati
bhagavā cakkhunā rūpaṃ, chandarāgo bhagavato natthi, suvimuttacitto
bhagavā. Saṃvijjati bhagavato sotaṃ, suṇāti bhagavā sotena saddaṃ,
chandarāgo bhagavato natthi, suvimuttacitto bhagavā. Saṃvijjati
bhagavato ghānaṃ, ghāyati bhagavā ghānena gandhaṃ, chandarāgo bhagavato
natthi, suvimuttacitto bhagavā. Saṃvijjati bhagavato jivhā, sāyati
bhagavā jivhāya rasaṃ, chandarāgo bhagavato natthi, suvimuttacitto
bhagavā. Saṃvijjati bhagavato kāyo, phusati bhagavā kāyena phoṭṭhabbaṃ,
chandarāgo bhagavato natthi, suvimuttacitto bhagavā. Saṃvijjati
bhagavato mano, vijānāti bhagavā manasā dhammaṃ, chandarāgo bhagavato
natthi, suvimuttacitto bhagavā.

[]{#21 .sc}[]{#p_25Cn_382 .ms}[Cakkhu]{#note249 .var
title="cakkhuṃ (bj)"} rūpārāmaṃ rūparataṃ rūpasammuditaṃ, taṃ
[bhagavato]{#note250 .var title="bhagavatā (s1-3)"} dantaṃ guttaṃ
rakkhitaṃ saṃvutaṃ; tassa ca saṃvarāya dhammaṃ deseti. Sotaṃ saddārāmaṃ
saddarataṃ ... pe ... ghānaṃ gandhārāmaṃ gandharataṃ ... jivhā rasārāmā
rasaratā rasasammuditā, sā bhagavato dantā guttā rakkhitā saṃvutā; tassa
ca saṃvarāya dhammaṃ deseti. Kāyo phoṭṭhabbārāmo phoṭṭhabbarato
­phoṭṭhab­ba­sam­mudito ... mano dhammārāmo dhammarato
dhamma­sam­mudito, so bhagavato danto gutto rakkhito saṃvuto; tassa ca
saṃvarāya dhammaṃ deseti---

> []{#22 .sc} []{#p_25Cn_383 .ms}"Dantaṃ nayanti samitiṃ,\
> dantaṃ rājābhirūhati;\
> Danto seṭṭho manussesu,\
> yotivākyaṃ titikkhati.
>
> []{#23 .sc}[]{#p_25Cn_384 .ms}Varamassatarā dantā,\
> ājānīyā [ca]{#note252 .var title="ājāniyāva (s1-3)"} sindhavā;\
> [Kuñjarā ca]{#note253 .var title="kuñjarāva (s1-3)"} mahānāgā,\
> attadanto tato varaṃ.
>
> []{#24 .sc}[]{#p_25Cn_385 .ms}Na hi etehi yānehi,\
> gaccheyya agataṃ disaṃ;\
> Yathāttanā sudantena,\
> danto dantena gacchati.
>
> []{#25 .sc}[]{#p_25Cn_386 .ms}Vidhāsu na vikampanti,\
> vippamuttā punabbhavā;\
> Dantabhūmiṃ anuppattā,\
> te loke vijitāvino.
>
> []{#26 .sc}[]{#p_25Cn_387 .ms}Yassindriyāni bhāvitāni,\
> Ajjhattañca bahiddhā ca sabbaloke;\
> Nibbijjha imaṃ parañca lokaṃ,\
> Kālaṃ kaṅkhati [bhāvito]{#note254 .var title="bhāvitatto (bj)"} [sa
> danto"ti]{#note255 .var title="sudantoti (s1-3)"}.

[]{#27 .sc}[]{#p_25Cn_388 .ms}Evaṃ bhagavā bhāvitattoti **maññāmi taṃ
vedaguṃ bhāvitattaṃ.**

[]{#28 .sc}[]{#p_25Cn_389 .ms}**Kuto nu dukkhā samudāgatā ime**ti.
**Kuto nū**ti saṃsayapucchā vimatipucchā dveḷhakapucchā
anekaṃsapucchā---"evaṃ nu kho, na nu kho, kiṃ nu kho, kathaṃ nu
kho"ti---kuto nu. **Dukkhā**ti jātidukkhaṃ, jarādukkhaṃ, byādhidukkhaṃ,
maraṇadukkhaṃ, soka­pari­deva­duk­kha­do­manas­supāyā­sa­duk­khaṃ,
nerayikaṃ dukkhaṃ, tiracchā­na­yoni­kaṃ dukkhaṃ, pettivisayikaṃ dukkhaṃ,
mānusikaṃ dukkhaṃ, gab­bhok­kan­ti­mūlakaṃ dukkhaṃ,
gabbhaṭ­ṭhiti­mūlakaṃ dukkhaṃ, gab­bha­vuṭṭhā­na­mūlakaṃ dukkhaṃ,
[jātas­sū­pani­bandha­kaṃ]{#note257 .var
title="jātas­su­pani­bandha­taṃ (bj)"} dukkhaṃ, jātassa
[parādheyyakaṃ]{#note258 .var title="parādheyyataṃ (bj)"} dukkhaṃ,
attūpakkamaṃ dukkhaṃ, parūpakkamaṃ dukkhaṃ, dukkhadukkhaṃ,
saṅ­khā­ra­duk­khaṃ, vipari­ṇāma­duk­khaṃ, cakkhurogo sotarogo ghānarogo
jivhārogo kāyarogo sīsarogo kaṇṇarogo mukharogo dantarogo kāso sāso
pināso [ḍāho]{#note259 .var title="ḍaho (bj, s1-3)"} jaro kucchirogo
mucchā pakkhandikā sūlā visūcikā kuṭṭhaṃ gaṇḍo kilāso soso apamāro daddu
kaṇḍu kacchu rakhasā vitacchikā lohitapittaṃ madhumeho aṃsā piḷakā
bhagandalā pitta­sa­muṭṭhānā ābādhā semha­sa­muṭṭhānā ābādhā
vātasamuṭṭhānā ābādhā sannipātikā ābādhā utupariṇāmajā ābādhā
visama­pari­hārajā ābādhā opakkamikā ābādhā kammavipākajā ābādhā sītaṃ
uṇhaṃ jighacchā pipāsā uccāro passāvo
ḍaṃ­samaka­sa­vātāta­pa­sarīsa­pa­samphas­saṃ dukkhaṃ, mātumaraṇaṃ
dukkhaṃ, pitumaraṇaṃ dukkhaṃ, bhātumaraṇaṃ dukkhaṃ, bhaginimaraṇaṃ
dukkhaṃ, puttamaraṇaṃ dukkhaṃ, dhītumaraṇaṃ dukkhaṃ, ñātibyasanaṃ
dukkhaṃ, rogabyasanaṃ dukkhaṃ, bhogabyasanaṃ dukkhaṃ, sīlabyasanaṃ
dukkhaṃ, diṭṭhibyasanaṃ dukkhaṃ; yesaṃ dhammānaṃ ādito samudāgamanaṃ
paññāyati, atthaṅgamato nirodho paññāyati, kamma­san­nissito vipāko,
vipāka­sannis­sitaṃ kammaṃ, nāma­sannis­sitaṃ rūpaṃ, rūpa­sannis­sitaṃ
nāmaṃ, jātiyā anugataṃ, jarāya anusaṭaṃ, byādhinā abhibhūtaṃ, maraṇena
abbhāhataṃ, dukkhe patiṭṭhitaṃ, atāṇaṃ aleṇaṃ asaraṇaṃ
asaraṇībhūtaṃ---ime vuccanti dukkhā. Ime dukkhā kuto samudāgatā kuto
jātā kuto sañjātā kuto nibbattā kuto abhinibbattā kuto pātubhūtā
kiṃnidānā kiṃsamudayā kiṃjātikā kiṃpabhavāti, imesaṃ dukkhānaṃ mūlaṃ
pucchati hetuṃ pucchati nidānaṃ pucchati sambhavaṃ pucchati pabhavaṃ
pucchati samuṭṭhānaṃ pucchati āhāraṃ pucchati ārammaṇaṃ pucchati
paccayaṃ pucchati samudayaṃ pucchati papucchati yācati ajjhesati
pasādetīti---kuto nu dukkhā samudāgatā ime.

[]{#29 .sc}[]{#p_25Cn_390 .ms}**Ye keci lokasmi­maneka­rūpā**ti. **Ye
kecī**ti sabbena sabbaṃ sabbathā sabbaṃ asesaṃ nissesaṃ
­pariyā­diyana­vacana­metaṃ---ye kecīti. **Lokasmin**ti apāyaloke
manussaloke devaloke khandhaloke dhātuloke āyatanaloke. **Anekarūpā**ti
anekavidhā nānāppakārā dukkhāti---ye keci lokasmi­maneka­rūpā. Tenāha so
brāhmaṇo---

> []{#30 .sc}[]{#p_25Cn_391 .ms}"Pucchāmi taṃ bhagavā brūhi metaṃ,
> [(iccāyasmā mettagū)]{.gathaQuote}\
> Maññāmi taṃ vedaguṃ bhāvitattaṃ;\
> Kuto nu dukkhā samudāgatā ime,\
> Ye keci lokasmi­maneka­rūpā"ti.
>
> []{#31 .sc} []{#p_25Cn_392 .ms}[]{#msdiv19 .msdiv}**Dukkhassa ve maṃ
> pabhavaṃ apucchasi, [(mettagūti bhagavā)]{.gathaQuote}**\
> **Taṃ te pavakkhāmi yathā pajānaṃ;**\
> **Upadhinidānā pabhavanti dukkhā,**\
> **Ye keci lokasmi­maneka­rūpā.** (2)

[]{#32 .sc}[]{#p_25Cn_393 .ms}**Dukkhassa ve maṃ pabhavaṃ apucchasī**ti.
**Dukkhassā**ti jātidukkhassa jarādukkhassa byādhi­duk­khassa
maraṇa­duk­khassa soka­pari­deva­duk­kha­do­manas­supāyā­sa­duk­khassa.
**Pabhavaṃ apucchasī**ti dukkhassa mūlaṃ pucchasi hetuṃ pucchasi nidānaṃ
pucchasi sambhavaṃ pucchasi pabhavaṃ pucchasi samuṭṭhānaṃ pucchasi
āhāraṃ pucchasi ārammaṇaṃ pucchasi paccayaṃ pucchasi samudayaṃ pucchasi
yācasi ajjhesasi pasādesīti---dukkhassa ve maṃ pabhavaṃ apucchasi.
**Mettagū**ti bhagavā taṃ brāhmaṇaṃ nāmena ālapati. **Bhagavā**ti
gāra­vādhi­vacana­metaṃ ... pe ... sacchikā paññatti, yadidaṃ
bhagavāti---mettagūti bhagavā.

[]{#33 .sc}[]{#p_25Cn_394 .ms}**Taṃ te pavakkhāmi yathā pajānan**ti.
**Tan**ti dukkhassa mūlaṃ pavakkhāmi hetuṃ pavakkhāmi nidānaṃ pavakkhāmi
sambhavaṃ pavakkhāmi pabhavaṃ pavakkhāmi samuṭṭhānaṃ pavakkhāmi āhāraṃ
pavakkhāmi ārammaṇaṃ pavakkhāmi paccayaṃ pavakkhāmi samudayaṃ pavakkhāmi
ācikkhissāmi desessāmi paññapessāmi paṭṭhapessāmi vivarissāmi
vibhajissāmi uttānīka­ris­sāmi pakāsessāmīti---taṃ te pavakkhāmi.
**Yathā pajānan**ti yathā pajānanto ājānanto vijānanto paṭivijānanto
paṭivijjhanto. Na itihītihaṃ na itikirāya na paramparāya [na
piṭaka­sam­padāya]{#note262 .var
title="na piṭaka­sam­padā­nena (bj, mr)"} na takkahetu na nayahetu na
ākāra­pari­vitak­kena na diṭṭhi­nij­jhā­nak­khan­tiyā sāmaṃ
saya­ma­bhiñ­ñā­taṃ attapaccak­kha­dhammaṃ taṃ kathayissāmīti---taṃ te
pavakkhāmi yathā pajānaṃ.

[]{#34 .sc}[]{#p_25Cn_395 .ms}**Upadhinidānā pabhavanti dukkhā**ti.
**Upadhī**ti dasa upadhī---taṇhūpadhi, diṭṭhūpadhi, kilesūpadhi,
kammūpadhi, duccaritūpadhi, āhārūpadhi, paṭighūpadhi, catasso
upādin­na­dhātuyo upadhī, cha ajjhattikāni āyatanāni upadhī, cha
viññāṇakāyā upadhī, sabbampi dukkhaṃ [duk­kha­ma­naṭ­ṭhena]{#note263
.var title="duk­kha­ma­nat­thena (bj) | dukkhaṭṭhena (s1-3)"} upadhi.
Ime vuccanti dasa upadhī. **Dukkhā**ti jātidukkhaṃ jarādukkhaṃ
byādhidukkhaṃ maraṇadukkhaṃ
soka­pari­deva­duk­kha­do­manas­supāyā­sa­duk­khaṃ nerayikaṃ dukkhaṃ ...
pe ... diṭṭhibyasanaṃ dukkhaṃ. Yesaṃ dhammānaṃ ādito samudāgamanaṃ
paññāyati, atthaṅgamato nirodho paññāyati, kamma­san­nissito vipāko,
vipāka­sannis­sitaṃ kammaṃ, nāma­sannis­sitaṃ rūpaṃ, rūpa­sannis­sitaṃ
nāmaṃ, jātiyā anugataṃ, jarāya anusaṭaṃ, byādhinā abhibhūtaṃ, maraṇena
abbhāhataṃ, dukkhe patiṭṭhitaṃ, atāṇaṃ aleṇaṃ asaraṇaṃ
asaraṇībhūtaṃ---ime vuccanti dukkhā. Ime dukkhā upadhinidānā
upadhihetukā upadhipaccayā upadhikāraṇā honti pabhavanti sambhavanti
jāyanti sañjāyanti nibbattanti pātubhavantīti---upadhinidānā pabhavanti
dukkhā.

[]{#35 .sc}[]{#p_25Cn_396 .ms}**Ye keci lokasmi­maneka­rūpā**ti. **Ye
kecī**ti sabbena sabbaṃ sabbathā sabbaṃ asesaṃ nissesaṃ
­pariyā­diyana­vacana­metaṃ---ye kecīti. **Lokasmin**ti apāyaloke
manussaloke devaloke khandhaloke dhātuloke āyatanaloke. **Anekarūpā**ti
anekavidhā nānappakārā dukkhāti---ye keci lokasmi­maneka­rūpā. Tenāha
bhagavā---

> []{#36 .sc}[]{#p_25Cn_397 .ms}"Dukkhassa ve maṃ pabhavaṃ apucchasi,
> [(mettagūti bhagavā)]{.gathaQuote}\
> Taṃ te pavakkhāmi yathā pajānaṃ;\
> Upadhinidānā pabhavanti dukkhā,\
> Ye keci lokasmi­maneka­rūpā"ti.
>
> []{#37 .sc} []{#p_25Cn_398 .ms}[]{#msdiv20 .msdiv}**Yo ve avidvā
> upadhiṃ karoti,**\
> **Punappunaṃ dukkhamupeti mando;**\
> **Tasmā pajānaṃ upadhiṃ na kayirā,**\
> **Dukkhassa jātip­pabha­vā­nu­passī.** (3)

[]{#38 .sc}[]{#p_25Cn_399 .ms}**Yo ve avidvā upadhiṃ karotī**ti.
**Yo**ti yo yādiso yathāyutto yathāvihito yathāpakāro yaṃṭhānappatto
yaṃ­dhamma­saman­nā­gato khattiyo vā brāhmaṇo vā vesso vā suddo vā
gahaṭṭho vā pabbajito vā devo vā manusso vā. **Avidvā**ti avijjāgato
aññāṇī avibhāvī duppañño. **Upadhiṃ karotī**ti taṇhūpadhiṃ karoti,
diṭṭhūpadhiṃ karoti, kilesūpadhiṃ karoti, kammūpadhiṃ karoti,
­ducca­ri­tūpadhiṃ karoti, āhārūpadhiṃ karoti, paṭighūpadhiṃ karoti,
catasso upādin­na­dhātuyo [upadhī]{#note265 .var title="upadhiṃ (bj)"}
karoti, cha ajjhattikāni āyatanāni upadhī karoti, cha viññāṇakāye upadhī
karoti janeti sañjaneti nibbatteti abhi­nib­bat­tetīti---avidvā upadhiṃ
karoti.

[]{#39 .sc}[]{#p_25Cn_400 .ms}**Punappunaṃ dukkhamupeti mando**ti
punappunaṃ jātidukkhaṃ jarādukkhaṃ byādhidukkhaṃ maraṇadukkhaṃ
soka­pari­deva­duk­kha­do­manas­supāyā­sa­duk­khaṃ eti samupeti
upagacchati gaṇhāti parāmasati abhinivisatīti---punappunaṃ dukkhamupeti.
**Mando**ti mando momuho avidvā avijjāgato aññāṇī avibhāvī
duppaññoti---punappunaṃ dukkhamupeti mando.

[]{#40 .sc}[]{#p_25Cn_401 .ms}**Tasmā pajānaṃ upadhiṃ na kayirā**ti.
**Tasmā**ti taṃkāraṇā taṃhetu tappaccayā taṃnidānā etaṃ ādīnavaṃ
sampassamāno upadhīsūti tasmā. **Pajānan**ti pajānanto ājānanto
vijānanto paṭivijānanto paṭivijjhanto, "sabbe saṅkhārā aniccā"ti
pajānanto ājānanto vijānanto paṭivijānanto paṭivijjhanto, "sabbe
saṅkhārā dukkhā"ti ... pe ... "sabbe dhammā anattā"ti ... pe ... "yaṃ
kiñci samuda­ya­dhammaṃ sabbaṃ taṃ nirodhadhamman"ti pajānanto ājānanto
vijānanto paṭivijānanto paṭivijjhanto. **Upadhiṃ na kayirā**ti
taṇhūpadhiṃ na kareyya, diṭṭhūpadhiṃ na kareyya, kilesūpadhiṃ na
kareyya, ­ducca­ri­tūpadhiṃ na kareyya, āhārūpadhiṃ na kareyya,
paṭighūpadhiṃ na kareyya, catasso upādin­na­dhātuyo upadhī na kareyya,
cha ajjhattikāni āyatanāni upadhī na kareyya, cha viññāṇakāye upadhī na
kareyya, na janeyya na sañjaneyya na nibbatteyya
nābhi­nib­bat­tey­yāti---tasmā pajānaṃ upadhiṃ na kayirā.

[]{#41 .sc}[]{#p_25Cn_402 .ms}**Dukkhassā**ti jātidukkhassa
jarādukkhassa byādhi­duk­khassa maraṇa­duk­khassa
soka­pari­deva­duk­kha­do­manas­supāyā­sa­duk­khassa.
**Pabhavānupassī**ti dukkhassa mūlānupassī hetānupassī nidānānupassī
sam­bha­vā­nu­passī pabhavānupassī samuṭṭhā­nā­nu­passī āhārānupassī
āramma­ṇā­nu­passī paccayānupassī samuda­yā­nu­passī. **Anupassanā**
vuccati ñāṇaṃ. Yā paññā pajānanā ... pe ... amoho dhammavicayo
sammādiṭṭhi. Imāya anupassanāya paññāya upeto hoti samupeto upāgato
samupāgato upapanno samupapanno samannāgato. So vuccati
anupassīti---dukkhassa jātip­pabha­vā­nu­passī. Tenāha bhagavā---

> []{#42 .sc}[]{#p_25Cn_403 .ms}"Yo ve avidvā upadhiṃ karoti,\
> Punappunaṃ dukkhamupeti mando;\
> Tasmā pajānaṃ upadhiṃ na kayirā,\
> Dukkhassa jātip­pabha­vā­nu­passī"ti.
>
> []{#43 .sc} []{#p_25Cn_404 .ms}[]{#msdiv21 .msdiv}**Yaṃ taṃ apucchimha
> akittayī no,**\
> **Aññaṃ taṃ pucchāma tadiṅgha brūhi;**\
> **Kathaṃ nu dhīrā vitaranti oghaṃ,**\
> **Jātiṃ [jaraṃ]{#note267 .var title="jātijaraṃ (bj, pts1)"}
> soka­parid­davañca;**\
> **Taṃ me munī sādhu viyākarohi,**\
> **Tathā hi te vidito esa dhammo.** (4)

[]{#44 .sc}[]{#p_25Cn_405 .ms}**Yaṃ taṃ apucchimha akittayī no**ti yaṃ
taṃ apucchimha ayācimha ajjhesimha pasādayimha. **Akittayī no**ti
[kittitaṃ]{#note268 .var title="akitti taṃ (s1-3)"}
[pakittitaṃ]{#note269 .var title="idaṃ padaṃ bj, s1-3 potthakesu"}
ācikkhitaṃ desitaṃ [paññapitaṃ]{#note270 .var title="paññāpitaṃ (mr)"}
paṭṭhapitaṃ vivaritaṃ vibhattaṃ uttānīkataṃ pakāsitanti---yaṃ taṃ
apucchimha akittayī no.

[]{#45 .sc}[]{#p_25Cn_406 .ms}**Aññaṃ taṃ pucchāma tadiṅgha brūhī**ti
aññaṃ taṃ pucchāma, aññaṃ taṃ yācāma, aññaṃ taṃ ajjhesāma, aññaṃ taṃ
pasādema, uttari taṃ pucchāma. **Tadiṅgha brūhī**ti iṅgha brūhi
ācikkhāhi desehi paññapehi paṭṭhapehi vivarāhi vibhajāhi uttānīkarohi
pakāsehīti---aññaṃ taṃ pucchāma tadiṅgha brūhi.

[]{#46 .sc}[]{#p_25Cn_407 .ms}**Kathaṃ nu dhīrā vitaranti oghaṃ, jātiṃ
jaraṃ soka­parid­davañcā**ti. **Kathaṃ nū**ti saṃsayapucchā vimatipucchā
dveḷhakapucchā anekaṃsapucchā---"evaṃ nu kho, nanu kho, kiṃ nu kho,
kathaṃ nu kho"ti---kathaṃ nu. **Dhīrā**ti dhīrā paṇḍitā paññavanto
buddhimanto ñāṇino vibhāvino medhāvino. **Oghan**ti kāmoghaṃ bhavoghaṃ
diṭṭhoghaṃ avijjoghaṃ. **Jātī**ti yā tesaṃ tesaṃ sattānaṃ tamhi tamhi
sattanikāye jāti sañjāti okkanti nibbatti abhinibbatti khandhānaṃ
pātubhāvo āyatanānaṃ paṭilābho. **Jarā**ti yā tesaṃ tesaṃ sattānaṃ tamhi
tamhi sattanikāye jarā jīraṇatā khaṇḍiccaṃ pāliccaṃ valittacatā āyuno
saṃhāni indriyānaṃ paripāko. **Soko**ti ñātibyasanena vā phuṭṭhassa
bhogabyasanena vā phuṭṭhassa rogabyasanena vā phuṭṭhassa sīlabyasanena
vā phuṭṭhassa diṭṭhib­yasa­nena vā phuṭṭhassa aññata­rañ­ñata­rena
byasanena vā samannāgatassa aññata­rañ­ñata­rena dukkhadhammena vā
phuṭṭhassa soko socanā socitattaṃ antosoko antoparisoko antoḍāho
antopariḍāho cetaso parijjhāyanā domanassaṃ sokasallaṃ. **Paridevo**ti
ñātibyasanena vā phuṭṭhassa bhogabyasanena vā phuṭṭhassa rogabyasanena
vā phuṭṭhassa sīlabyasanena vā phuṭṭhassa diṭṭhib­yasa­nena vā
phuṭṭhassa aññata­rañ­ñata­rena byasanena vā samannāgatassa
aññata­rañ­ñata­rena dukkhadhammena vā phuṭṭhassa ādevo paridevo ādevanā
paridevanā ādevitattaṃ paridevitattaṃ vācā [palāpo]{#note271 .var
title="lāpo palāpo (s1-3)"} vippalāpo lālappo [lālappanā
lālappitattaṃ]{#note272 .var
title="lālappāyanā lālappāyittaṃ (s1) | lālappāyanā lālap­pāyitat­taṃ (s2, s3, pts1)"}.

[]{#47 .sc}[]{#p_25Cn_408 .ms}**Kathaṃ nu dhīrā vitaranti oghaṃ, jātiṃ
jaraṃ soka­parid­davañcā**ti dhīrā kathaṃ oghañca jātiñca jarañca
sokañca paridevañca taranti uttaranti pataranti samatikkamanti
vītivattantīti---kathaṃ nu dhīrā vitaranti oghaṃ, jātiṃ jaraṃ
soka­parid­davañca.

[]{#48 .sc}[]{#p_25Cn_409 .ms}**Taṃ me munī sādhu viyākarohī**ti.
**Tan**ti yaṃ pucchāmi yaṃ yācāmi yaṃ ajjhesāmi yaṃ pasādemi. **Munī**ti
monaṃ vuccati ñāṇaṃ. Yā paññā pajānanā ... pe ... amoho dhammavicayo
sammādiṭṭhi. Bhagavā tena ñāṇena samannāgato muni monappatto. Tīṇi
moneyyāni---kāyamoneyyaṃ vacīmoneyyaṃ manomoneyyaṃ.

[]{#49 .sc}[]{#p_25Cn_410 .ms}Katamaṃ kāyamoneyyaṃ? Tividhānaṃ
kāya­ducca­ritā­naṃ pahānaṃ kāyamoneyyaṃ. Tividhaṃ kāyasucaritaṃ
kāyamoneyyaṃ. Kāyārammaṇe ñāṇaṃ kāyamoneyyaṃ. Kāyapariññā kāyamoneyyaṃ.
Pariñ­ñā­saha­gato maggo kāyamoneyyaṃ. Kāye chandarāgassa pahānaṃ
kāyamoneyyaṃ. Kāya­saṅ­khā­ra­nirodho catut­thaj­jhā­nasamā­patti
kāyamoneyyaṃ. Idaṃ kāyamoneyyaṃ.

[]{#50 .sc}[]{#p_25Cn_411 .ms}Katamaṃ vacīmoneyyaṃ? Catubbidhānaṃ
vacī­ducca­ritā­naṃ pahānaṃ vacīmoneyyaṃ. Catubbidhaṃ vacīsucaritaṃ
vacīmoneyyaṃ. Vācārammaṇe ñāṇaṃ vacīmoneyyaṃ. Vācāpariññā vacīmoneyyaṃ.
Pariñ­ñā­saha­gato maggo vacīmoneyyaṃ. Vācāya chandarāgassa pahānaṃ
vacīmoneyyaṃ. Vacī­saṅ­khā­ra­nirodho dutiyaj­jhā­nasamā­patti
vacīmoneyyaṃ. Idaṃ vacīmoneyyaṃ.

[]{#51 .sc}[]{#p_25Cn_412 .ms}Katamaṃ manomoneyyaṃ? Tividhānaṃ
mano­ducca­ritā­naṃ pahānaṃ manomoneyyaṃ. Tividhaṃ manosucaritaṃ
manomoneyyaṃ. Cittārammaṇe ñāṇaṃ manomoneyyaṃ. Cittapariññā
manomoneyyaṃ. Pariñ­ñā­saha­gato maggo manomoneyyaṃ. Citte chandarāgassa
pahānaṃ manomoneyyaṃ. Citta­saṅ­khā­ra­nirodho
saññā­ve­dayi­ta­nirodha­samā­patti manomoneyyaṃ. Idaṃ manomoneyyaṃ.

> []{#52 .sc} []{#p_25Cn_413 .ms}Kāyamuniṃ [vacīmuniṃ]{#note275 .var
> title="vācāmuniṃ (bahūsu)"},\
> mano­muni­ma­nāsa­vaṃ;\
> Muniṃ moneyya­sam­pannaṃ,\
> āhu sabbap­pahāyi­naṃ.
>
> []{#53 .sc}[]{#p_25Cn_414 .ms}Kāyamuniṃ vacīmuniṃ,\
> mano­muni­ma­nāsa­vaṃ;\
> Muniṃ moneyya­sam­pannaṃ,\
> āhu nin­hā­ta­pāpakanti.

[]{#54 .sc}[]{#p_25Cn_415 .ms}Imehi tīhi moneyyehi dhammehi samannāgatā.
Cha [munino]{#note276 .var title="munayo (s1-3)"}---agāramunino,
anagāramunino, [sekhamunino]{#note277 .var
title="sekkhamunino (s1-3, mr)"}, asekhamunino, paccekamunino
munimuninoti. Katame agāramunino? Ye te agārikā diṭṭhapadā
viññātasāsanā---ime agāramunino. Katame anagāramunino? Ye te pabbajitā
diṭṭhapadā viññātasāsanā---ime anagāramunino. Satta sekhā sekhamunino.
Arahanto asekhamunino. Pac­ce­ka­sambud­dhā paccekamunino. Tathāgatā
arahanto sammāsambuddhā munimunino.

> []{#55 .sc} []{#p_25Cn_416 .ms}Na monena [munī]{#note279 .var
> title="muni (bj, s1-3, mr)"} hoti,\
> mūḷharūpo aviddasu;\
> Yo ca tulaṃva paggayha,\
> varamādāya paṇḍito.
>
> []{#56 .sc}[]{#p_25Cn_417 .ms}Pāpāni parivajjeti,\
> sa munī tena so muni;\
> Yo munāti ubho loke,\
> muni tena pavuccati.
>
> []{#57 .sc} []{#p_25Cn_418 .ms}Asatañca satañca ñatvā dhammaṃ,\
> Ajjhattaṃ bahiddhā ca sabbaloke;\
> Devamanussehi [pūjanīyo]{#note281 .var
> title="pūjito (bj, s1-3, mr)"},\
> [Saṅga­jāla­maticca]{#note282 .var
> title="yo so saṅga­jāla­maticca (s1-3)"} so munīti.

[]{#58 .sc}[]{#p_25Cn_419 .ms}**Sādhu viyākarohī**ti taṃ sādhu
[ācikkhāhi]{#note283 .var title="ācikkha (bj)"} desehi paññapehi
paṭṭhapehi vivarāhi vibhajāhi uttānīkarohi pakāsehīti---taṃ me munī
sādhu viyākarohi. **Tathā hi te vidito esa dhammo**ti tathā hi te vidito
tulito tīrito vibhūto vibhāvito esa dhammoti---tathā hi te vidito esa
dhammo. Tenāha so brāhmaṇo---

> []{#59 .sc}[]{#p_25Cn_420 .ms}"Yaṃ taṃ apucchimha akittayī no,\
> Aññaṃ taṃ pucchāma tadiṅgha brūhi;\
> Kathaṃ nu dhīrā vitaranti oghaṃ,\
> Jātiṃ jaraṃ soka­parid­davañca;\
> Taṃ me munī sādhu viyākarohi,\
> Tathā hi te vidito esa dhammo"ti.
>
> []{#60 .sc} []{#p_25Cn_421 .ms}[]{#msdiv22 .msdiv}**Kittayissāmi te
> dhammaṃ, [(mettagūti bhagavā)]{.gathaQuote}**\
> **Diṭṭhe dhamme [anītihaṃ]{#note285 .var title="anitīhaṃ (bj)"};**\
> **Yaṃ viditvā sato caraṃ,**\
> **Tare loke visattikaṃ.** (5)

[]{#61 .sc}[]{#p_25Cn_422 .ms}**Kittayissāmi te dhamman**ti.
**Dhamman**ti ādikalyāṇaṃ majjhekalyāṇaṃ pari­yosāna­kal­yāṇaṃ sātthaṃ
sabyañjanaṃ kevala­pari­puṇṇaṃ parisuddhaṃ brahmacariyaṃ, cattāro
satipaṭṭhāne, cattāro sammappadhāne, cattāro iddhipāde, pañcindriyāni,
pañca balāni, satta bojjhaṅge, ariyaṃ aṭṭhaṅgikaṃ maggaṃ, nibbānañca,
nib­bā­nagā­mi­niñca paṭipadaṃ kittayissāmi ācikkhissāmi desessāmi
paññapessāmi paṭṭhapessāmi vivarissāmi vibhajissāmi uttānīka­ris­sāmi
pakāsissāmīti---kittayissāmi te dhammaṃ. **Mettagū**ti bhagavā taṃ
brāhmaṇaṃ nāmena ālapati.

[]{#62 .sc}[]{#p_25Cn_423 .ms}**Diṭṭhe dhamme anītihan**ti. **Diṭṭhe
dhamme**ti diṭṭhe dhamme ñāte dhamme tulite dhamme tīrite dhamme vibhūte
dhamme vibhāvite dhamme sabbe saṅkhārā aniccāti ... pe ... yaṃ kiñci
samuda­ya­dhammaṃ sabbaṃ taṃ nirodha­dhammanti diṭṭhe dhamme ñāte dhamme
tulite dhamme tīrite dhamme vibhūte dhamme vibhāvite dhammeti---evampi
diṭṭhe dhamme kathayissāmi. Atha vā dukkhe diṭṭhe dukkhaṃ
[kathayissāmi]{#note286 .var title="kittayissāmi (bj)"}, samudaye diṭṭhe
samudayaṃ kathayissāmi, magge diṭṭhe maggaṃ kathayissāmi, nirodhe diṭṭhe
nirodhaṃ kathayissāmīti--- evampi diṭṭhe dhamme kathayissāmi. Atha vā
diṭṭhe dhamme sandiṭṭhikaṃ akālikaṃ ehipassikaṃ [opaneyyikaṃ]{#note287
.var title="opanayikaṃ (bj, s1-3)"} paccattaṃ veditabbaṃ
viññūhīti---evampi diṭṭhe dhamme kathayissāmīti diṭṭhe dhamme.
**Anītihan**ti na itihītihaṃ na itikirāya na paramparāya na
piṭaka­sam­padāya na takkahetu na nayahetu na ākāra­pari­vitak­kena na
diṭṭhi­nij­jhā­nak­khan­tiyā, sāmaṃ saya­ma­bhiñ­ñā­taṃ
attapaccak­kha­dhammaṃ, taṃ kathayissāmīti---diṭṭhe dhamme anītihaṃ.

[]{#63 .sc}[]{#p_25Cn_424 .ms}**Yaṃ viditvā sato caran**ti yaṃ viditaṃ
katvā tulayitvā tīrayitvā vibhāvayitvā vibhūtaṃ katvā, "sabbe saṅkhārā
aniccā"ti viditaṃ katvā tulayitvā tīrayitvā vibhāvayitvā vibhūtaṃ katvā,
"sabbe saṅkhārā dukkhā"ti ... "sabbe dhammā anattā"ti ... pe ... "yaṃ
kiñci samuda­ya­dhammaṃ sabbaṃ taṃ nirodhadhamman"ti viditaṃ katvā
tulayitvā tīrayitvā vibhāvayitvā vibhūtaṃ katvā. **Sato**ti catūhi
kāraṇehi sato---kāye kāyānupas­sanā­sati­paṭṭhā­naṃ bhāvento sato ... pe
... so vuccati sato. **Caran**ti caranto viharanto iriyanto vattento
pālento yapento yāpentoti---yaṃ viditvā sato caraṃ.

[]{#64 .sc}[]{#p_25Cn_425 .ms}**Tare loke visattikan**ti visattikā
vuccati taṇhā. Yo rāgo sārāgo ... pe ... abhijjhā lobho akusalamūlaṃ.
**Visattikā**ti kenaṭṭhena visattikā? Visatāti visattikā, visālāti
visattikā, visaṭāti visattikā, visamāti visattikā, visakkatīti
visattikā, visaṃharatīti visattikā, visaṃvādikāti visattikā, visamūlāti
visattikā, visaphalāti visattikā, visa­pari­bhogāti visattikā, visālā vā
pana sā taṇhā rūpe sadde gandhe rase [phoṭṭhabbe dhamme kule]{#note289
.var title="phoṭṭhabbe kule (bj, s1-3, c1)"} gaṇe āvāse lābhe yase
pasaṃsāya sukhe cīvare piṇḍapāte senāsane
gilāna­pac­ca­ya­bhesaj­ja­parik­khāre kāmadhātuyā rūpadhātuyā
arūpadhātuyā kāmabhave rūpabhave arūpabhave saññābhave asaññābhave
neva­saññā­nā­saññā­bhave ekavokārabhave catuvo­kāra­bhave
pañca­vo­kāra­bhave atīte anāgate paccuppanne
diṭṭha­suta­mu­taviñ­ñātab­besu dhammesu visaṭā vitthatāti visattikā.
**Loke**ti apāyaloke manussaloke devaloke khandhaloke dhātuloke
āyatanaloke. **Tare loke visattikan**ti [loke vesā visattikā]{#note290
.var title="yā sā loke visattikā (s1-3)"}, loke vetaṃ visattikaṃ sato
tareyya uttareyya patareyya samatikkameyya vītivatteyyāti---tare loke
visattikaṃ. Tenāha bhagavā---

> []{#65 .sc}[]{#p_25Cn_426 .ms}"Kittayissāmi te dhammaṃ, [(mettagūti
> bhagavā)]{.gathaQuote}\
> Diṭṭhe dhamme anītihaṃ;\
> Yaṃ viditvā sato caraṃ,\
> Tare loke visattikan"ti.
>
> []{#66 .sc} []{#p_25Cn_427 .ms}[]{#msdiv23 .msdiv}**Tañcāhaṃ
> abhinandāmi,**\
> **mahesi dhammamuttamaṃ;**\
> **Yaṃ viditvā sato caraṃ,**\
> **tare loke visattikaṃ.** (6)

[]{#67 .sc}[]{#p_25Cn_428 .ms}**Tañcāhaṃ abhinandāmī**ti. **Tan**ti
tuyhaṃ vacanaṃ [byappathaṃ]{#note292 .var title="byapathaṃ (s1-3, mr)"}
[desanaṃ anusāsanaṃ anusiṭṭhaṃ]{#note293 .var
title="desanaṃ anusāsanaṃ anusiṭṭhiṃ (bj) | desanaṃ anusandhiṃ (s1-3)"}.
[Nandāmi]{#note294 .var
title="abhinandāmīti nandāmi (bj, s1-3) | nandāmīti (c1)"} abhinandāmi
modāmi anumodāmi icchāmi sādiyāmi yācāmi patthayāmi pihayāmi
abhijappāmīti--- tañcāhaṃ abhinandāmi.

[]{#68 .sc}[]{#p_25Cn_429 .ms}**Mahesi dhammamuttaman**ti. **Mahesī**ti
kiṃ mahesi bhagavā, mahantaṃ sīlakkhandhaṃ esī [gavesī]{#note296 .var
title="esi gavesi (bj, s1-3)"} pariyesīti mahesi, mahantaṃ
samā­dhik­khan­dhaṃ ... pe ... mahantaṃ paññākkhandhaṃ ... mahantaṃ
vimuttik­khan­dhaṃ ... mahantaṃ vimutti­ñāṇadas­sanak­khan­dhaṃ esī
gavesī pariyesīti mahesi, mahato tamokāyassa padālanaṃ esī gavesī
pariyesīti mahesi, mahato vipallāsassa pabhedanaṃ esī gavesī pariyesīti
mahesi, mahato taṇhāsallassa [abbahanaṃ]{#note297 .var
title="abbūhanaṃ (bahūsu) | abbūhaṃ (bj-a)"} esī gavesī pariyesīti
mahesi, mahato diṭṭhi­saṅghā­ṭassa viniveṭhanaṃ esī gavesī pariyesīti
mahesi, mahato mānadhajassa papātanaṃ esī gavesī pariyesīti mahesi,
mahato abhi­saṅ­khā­rassa vūpasamaṃ esī gavesī pariyesīti mahesi, mahato
oghassa nittharaṇaṃ esī gavesī pariyesīti mahesi, mahato bhārassa
nikkhepanaṃ esī gavesī pariyesīti mahesi, mahato ­saṃsā­ra­vaṭṭassa
upacchedaṃ esī gavesī pariyesīti mahesi, mahato santāpassa nibbāpanaṃ
esī gavesī pariyesīti mahesi, mahato pariḷāhassa paṭippas­sad­dhiṃ esī
gavesī pariyesīti mahesi, mahato dhammadhajassa ussāpanaṃ esī gavesī
pariyesīti mahesi, mahante satipaṭṭhāne ... pe ... mahante sammappadhāne
... mahante iddhipāde ... mahantāni indriyāni ... mahantāni balāni ...
mahante bojjhaṅge ... mahantaṃ ariyaṃ aṭṭhaṅgikaṃ maggaṃ ... mahantaṃ
paramatthaṃ amataṃ nibbānaṃ esī gavesī pariyesīti mahesi, mahesakkhehi
sattehi esito gavesito pariyesito---"kahaṃ buddho, kahaṃ bhagavā, kahaṃ
devadevo, kahaṃ narāsabho"ti mahesi. **Dhammamuttaman**ti dhammamuttamaṃ
vuccati amataṃ nibbānaṃ. Yo so sabba­saṅ­khā­ra­sama­tho
sabbū­padhipa­ṭi­nissaggo taṇhakkhayo virāgo nirodho nibbānaṃ.
**Uttaman**ti aggaṃ seṭṭhaṃ viseṭṭhaṃ pāmokkhaṃ uttamaṃ pavaraṃ
dhammanti---mahesi dhammamuttamaṃ.

[]{#69 .sc}[]{#p_25Cn_430 .ms}**Yaṃ viditvā sato caran**ti viditaṃ katvā
tulayitvā tīrayitvā vibhāvayitvā vibhūtaṃ katvā, "sabbe saṅkhārā
aniccā"ti viditaṃ katvā tulayitvā tīrayitvā vibhāvayitvā vibhūtaṃ katvā,
"sabbe saṅkhārā dukkhā"ti ... "sabbe dhammā anattā"ti ... pe ... "yaṃ
kiñci samuda­ya­dhammaṃ sabbaṃ taṃ nirodhadhamman"ti viditaṃ katvā
tulayitvā tīrayitvā vibhāvayitvā vibhūtaṃ katvā. **Sato**ti catūhi
kāraṇehi sato---kāye kāyānupas­sanā­sati­paṭṭhā­naṃ bhāvento sato,
vedanāsu ... pe ... citte ... dhammesu ...
dhammā­nu­passa­nā­sati­paṭṭhā­naṃ bhāvento sato ... so vuccati sato.
**Caran**ti caranto viharanto iriyanto vattento pālento yapento
yāpentoti---yaṃ viditvā sato caraṃ.

[]{#70 .sc}[]{#p_25Cn_431 .ms}**Tare loke visattikan**ti visattikā
vuccati taṇhā. Yo rāgo sārāgo ... pe ... abhijjhā lobho akusalamūlaṃ.
**Visattikā**ti kenaṭṭhena visattikā ... pe ... visaṭā vitthatāti
visattikā. **Loke**ti apāyaloke ... pe ... āyatanaloke. **Tare loke
visattikan**ti loke vesā visattikā, loke vetaṃ visattikaṃ sato tareyya
uttareyya patareyya samatikkameyya vītivatteyyāti---tare loke
visattikaṃ. Tenāha so brāhmaṇo---

> []{#71 .sc}[]{#p_25Cn_432 .ms}"Tañcāhaṃ abhinandāmi,\
> mahesi dhammamuttamaṃ;\
> Yaṃ viditvā sato caraṃ,\
> tare loke visattikan"ti.
>
> []{#72 .sc} []{#p_25Cn_433 .ms}[]{#msdiv24 .msdiv}**Yaṃ kiñci
> sampajānāsi, [(mettagūti bhagavā)]{.gathaQuote}**\
> **Uddhaṃ adho tiriyañcāpi majjhe;**\
> **Etesu nandiñca nivesanañca,**\
> **Panujja viññāṇaṃ bhave na tiṭṭhe.** (7)

[]{#73 .sc}[]{#p_25Cn_434 .ms}**Yaṃ kiñci sampajānāsī**ti yaṃ kiñci
pajānāsi ājānāsi vijānāsi paṭivijānāsi paṭivijjhasīti---yaṃ kiñci
sampajānāsi. **Mettagū**ti bhagavā taṃ brāhmaṇaṃ nāmena ālapati.
**Bhagavā**ti gāra­vādhi­vacana­metaṃ ... pe ... sacchikā paññatti,
yadidaṃ bhagavāti---mettagūti bhagavā.

[]{#74 .sc}[]{#p_25Cn_435 .ms}**Uddhaṃ adho tiriyañcāpi majjhe**ti.
**Uddhan**ti [anāgataṃ]{#note299 .var
title="uddhaṃ vuccati anāgataṃ (bj, s1, mr) | uddhanti vuccati anāgataṃ (s2, s3)"};
**adho**ti atītaṃ; **tiriyañcāpi majjhe**ti paccuppannaṃ. **Uddhan**ti
devaloko; **adho**ti nirayaloko; **tiriyañcāpi majjhe**ti manussaloko.
Atha vā **uddhan**ti kusalā dhammā; **adho**ti akusalā dhammā;
**tiriyañcāpi majjhe**ti abyākatā dhammā. **Uddhan**ti arūpadhātu;
**adho**ti kāmadhātu; **tiriyañcāpi majjhe**ti rūpadhātu. **Uddhan**ti
sukhā vedanā; **adho**ti dukkhā vedanā; **tiriyañcāpi majjhe**ti
adukkhamasukhā vedanā. **Uddhan**ti uddhaṃ pādatalā; **adho**ti adho
kesamatthakā; **tiriyañcāpi majjhe**ti vemajjheti---uddhaṃ adho
tiriyañcāpi majjhe.

[]{#75 .sc}[]{#p_25Cn_436 .ms}**Etesu nandiñca nivesanañca, panujja
viññāṇaṃ bhave na tiṭṭhe**ti **etesū**ti ācikkhitesu desitesu
paññapitesu paṭṭhapitesu vivaritesu vibhajitesu uttānīkatesu pakāsitesu.
**Nandī** vuccati taṇhā. Yo rāgo sārāgo ... pe ... abhijjhā lobho
akusalamūlaṃ. **Nivesanan**ti dve nivesanā---taṇhānivesanā ca
diṭṭhinivesanā ca. Katamā taṇhā nivesanā? Yāvatā taṇhā­saṅ­khā­tena ...
pe ... ayaṃ taṇhānivesanā. Katamā diṭṭhinivesanā? Vīsativatthukā
sakkāyadiṭṭhi ... pe ... ayaṃ diṭṭhinivesanā.

[]{#76 .sc}[]{#p_25Cn_437 .ms}**Panujja viññāṇan**ti
puñ­ñābhi­saṅ­khā­ra­saha­gataṃ viññāṇaṃ,
apuñ­ñābhi­saṅ­khā­ra­saha­gataṃ viññāṇaṃ,
āneñ­jābhi­saṅ­khā­ra­saha­gataṃ viññāṇaṃ. Etesu nandiñca nivesanañca
abhi­saṅ­khā­ra­saha­gatañca viññāṇaṃ nujja panujja nuda panuda jaha
pajaha vinodehi byantīkarohi anabhāvaṃ gamehīti---etesu nandiñca
nivesanañca panujja viññāṇaṃ.

[]{#77 .sc}[]{#p_25Cn_438 .ms}**Bhave na tiṭṭhe**ti. **Bhavā**ti dve
bhavā---kammabhavo ca paṭisandhiko ca punabbhavo. Katamo kammabhavo?
Puññā­bhi­saṅ­khāro apuññā­bhi­saṅ­khāro āneñjā­bhi­saṅ­khāro---ayaṃ
kammabhavo. Katamo paṭisandhiko punabbhavo? Paṭisandhikā
[rūpaṃ]{#note300 .var title="rūpā (s1-3)"} vedanā saññā saṅkhārā
viññāṇaṃ--- ayaṃ paṭisandhiko punabbhavo. **Bhave na tiṭṭhe**ti nandiñca
nivesanañca abhi­saṅ­khā­ra­saha­gataṃ viññāṇañca kammabhavañca
paṭi­sandhi­kañca punabbhavaṃ pajahanto vinodento byantīkaronto
anabhāvaṃ gamento kammabhave na tiṭṭheyya paṭisandhike punabbhave na
tiṭṭheyya na santiṭṭheyyāti---panujja viññāṇaṃ bhave na tiṭṭhe. Tenāha
bhagavā---

> []{#78 .sc}[]{#p_25Cn_439 .ms}"Yaṃ kiñci sampajānāsi, [(mettagūti
> bhagavā)]{.gathaQuote}\
> Uddhaṃ adho tiriyañcāpi majjhe;\
> Etesu nandiñca nivesanañca,\
> Panujja viññāṇaṃ bhave na tiṭṭhe"ti.
>
> []{#79 .sc} []{#p_25Cn_440 .ms}[]{#msdiv25 .msdiv}**Evaṃvihārī sato
> appamatto,**\
> **Bhikkhu caraṃ hitvā mamāyitāni;**\
> **Jātiṃ [jaraṃ]{#note302 .var
> title="jātijaraṃ (s1) | jātijjaraṃ (s2, s3)"} soka­parid­davañca,**\
> **Idheva vidvā pajaheyya dukkhaṃ.** (8)

[]{#80 .sc}[]{#p_25Cn_441 .ms}**Evaṃvihārī sato appamatto**ti.
**Evaṃvihārī**ti nandiñca nivesanañca
abhi­saṅ­khā­ra­saha­gata­viñ­ñā­ṇañca kammabhavañca paṭi­sandhi­kañca
punabbhavaṃ pajahanto vinodento byantīkaronto anabhāvaṃ
gamentoti---evaṃvihārī. **Sato**ti catūhi kāraṇehi sato---kāye
kāyānupas­sanā­sati­paṭṭhā­naṃ bhāvento ... pe ... so vuccati sato.
**Appamatto**ti sakkaccakārī sātaccakārī aṭṭhitakārī
[anolīnavuttiko]{#note304 .var title="anolīnavuttī (bj, s1-3, c1)"}
anikkhit­tac­chando anikkhit­ta­dhuro appamatto kusalesu
dhammesu---"[kathāhaṃ]{#note305 .var title="kadāhaṃ (s1-3)"} aparipūraṃ
vā sīlakkhandhaṃ paripūreyyaṃ, paripūraṃ vā sīlakkhandhaṃ tattha tattha
paññāya [anuggaṇheyyan"ti]{#note306 .var title="anugaṇheyyanti (bj)"} yo
tattha chando ca vāyāmo ca ussāho ca ussoḷhī ca [appaṭivānī]{#note307
.var title="appaṭivāni (mr)"} ca sati ca sampajaññañca ātappaṃ padhānaṃ
adhiṭṭhānaṃ anuyogo appamatto appamādo kusalesu dhammesu. "Kathāhaṃ
aparipūraṃ vā samā­dhik­khan­dhaṃ ... pe ... paññākkhandhaṃ ...
vimuttik­khan­dhaṃ ... vimutti­ñāṇadas­sanak­khan­dhaṃ paripūreyyaṃ
paripūraṃ vā vimutti­ñāṇadas­sanak­khan­dhaṃ tattha tattha paññāya
anuggaṇheyyan"ti yo tattha chando ca vāyāmo ca ussāho ca ussoḷhī ca
appaṭivānī ca sati ca sampajaññañca ātappaṃ padhānaṃ adhiṭṭhānaṃ anuyogo
appamatto appamādo kusalesu dhammesu. "Kathāhaṃ apariññātaṃ vā dukkhaṃ
parijāneyyaṃ, appahīne vā kilese pajaheyyaṃ, abhāvitaṃ vā maggaṃ
bhāveyyaṃ, asacchikataṃ vā nirodhaṃ sacchikareyyan"ti yo tattha chando
ca vāyāmo ca ussāho ca ussoḷhī ca appaṭivānī ca sati ca sampajaññañca
ātappaṃ padhānaṃ adhiṭṭhānaṃ anuyogo appamatto appamādo kusalesu
dhammesūti---evaṃvihārī sato appamatto.

[]{#81 .sc}[]{#p_25Cn_442 .ms}**Bhikkhu caraṃ hitvā mamāyitānī**ti.
**Bhikkhū**ti [puthuj­jana­kal­yāṇako]{#note308 .var
title="kal­yāṇa­puthuj­jano (s1-3)"} vā bhikkhu [sekkho]{#note309 .var
title="sekho (bj)"} vā bhikkhu. **Caran**ti caranto viharanto iriyanto
vattento pālento yapento yāpento. **Mamattā**ti dve
mamattā---taṇhā­mamat­tañca diṭṭhi­mamat­tañca ... pe ... idaṃ
taṇhāmamattaṃ ... pe ... idaṃ diṭṭhimamattaṃ ... taṇhāmamattaṃ pahāya
diṭṭhimamattaṃ paṭi­nissaj­jitvā mamatte jahitvā cajitvā pajahitvā
vinodetvā byantīkaritvā anabhāvaṃ gametvāti--- bhikkhu caraṃ hitvā
mamāyitāni.

[]{#82 .sc}[]{#p_25Cn_443 .ms}**Jātiṃ jaraṃ soka­parid­davañca, idheva
vidvā pajaheyya dukkhan**ti. **Jātī**ti yā tesaṃ tesaṃ sattānaṃ ... pe
... **jaran**ti yā tesaṃ tesaṃ sattānaṃ ... pe ... **soko**ti
ñātibyasanena vā phuṭṭhassa ... pe ... **paridevo**ti ñātibyasanena vā
phuṭṭhassa ... pe ... **idhā**ti imissā diṭṭhiyā ... pe ... imasmiṃ
manussaloke. **Vidvā**ti vijjāgato ñāṇī vibhāvī medhāvī. **Dukkhan**ti
jātidukkhaṃ ... pe ... domanas­supāyā­sa­duk­khaṃ. **Jātiṃ jaraṃ
soka­parid­davañca, idheva vidvā pajaheyya dukkhan**ti vijjāgato ñāṇī
vibhāvī medhāvī idheva jātiñca jarañca soka­parid­davañca dukkhañca
pajaheyya vinodeyya byantīkareyya anabhāvaṃ gameyyāti---jātiṃ jaraṃ
soka­parid­davañca, idheva vidvā pajaheyya dukkhaṃ. Tenāha bhagavā---

> []{#83 .sc}[]{#p_25Cn_444 .ms}"Evaṃvihārī sato appamatto,\
> Bhikkhu caraṃ hitvā mamāyitāni;\
> Jātiṃ jaraṃ soka­parid­davañca,\
> Idheva vidvā pajaheyya dukkhan"ti.
>
> []{#84 .sc} []{#p_25Cn_445 .ms}[]{#msdiv26 .msdiv}**Etābhinandāmi vaco
> mahesino,**\
> **Sukittitaṃ gotama­nūpadhī­kaṃ;**\
> **Addhā hi bhagavā pahāsi dukkhaṃ,**\
> **Tathā hi te vidito esa dhammo.** (9)

[]{#85 .sc}[]{#p_25Cn_446 .ms}**Etābhinandāmi vaco mahesino**ti.
**Etan**ti tuyhaṃ vacanaṃ [byappathaṃ]{#note311 .var
title="byapathaṃ (s1-3)"} desanaṃ [anusāsanaṃ anusiṭṭhaṃ]{#note312 .var
title="desanā anusiṭṭhiṃ (bj) | desanaṃ anusandhiṃ abhinandāmīti (s1-3)"}
nandāmi abhinandāmi modāmi anumodāmi icchāmi sādiyāmi patthayāmi
pihayāmi abhijappāmi. **Mahesino**ti kiṃ mahesi bhagavā? Mahantaṃ
sīlakkhandhaṃ esī gavesī pariyesīti mahesi ... pe ... kahaṃ narāsabhoti
mahesīti---etābhinandāmi vaco mahesino.

[]{#86 .sc}[]{#p_25Cn_447 .ms}**Sukittitaṃ gotama­nūpadhī­kan**ti.
**Sukittitan**ti sukittitaṃ suācikkhitaṃ sudesitaṃ supaññapitaṃ
supaṭṭhapitaṃ suvivaritaṃ suvibhajitaṃ suuttānīkataṃ
supakāsitanti---sukittitaṃ. **Gotama­nūpadhī­kan**ti upadhī vuccanti
kilesā ca khandhā ca abhisaṅkhārā ca. Upadhippahānaṃ upadhi­vū­pasa­maṃ
upadhi­paṭi­nissag­gaṃ [upadhipa­ṭi­passad­dhaṃ]{#note313 .var
title="upadhi­pa­ṭippas­sad­dhiṃ (bj, s2, s3) | upadhipa­ṭi­passad­dhaṃ ()"}
amataṃ nibbānanti--- sukittitaṃ gotama­nūpadhī­kaṃ.

[]{#87 .sc}[]{#p_25Cn_448 .ms}**Addhā hi bhagavā pahāsi dukkhan**ti.
**Addhā**ti ekaṃsavacanaṃ nis­saṃsa­ya­vacanaṃ nik­kaṅ­khā­vacanaṃ
advej­jha­vacanaṃ adveḷ­haka­vacanaṃ [nirodhavacanaṃ]{#note314 .var
title="niyogavacanaṃ (bj) | niyyānavacanaṃ (s1-3)"}
[apaṇṇa­ka­vacanaṃ]{#note315 .var title="apanna­ka­vacanaṃ (bj)"}
avat­thāpa­na­vacana­metaṃ--- addhāti. **Bhagavā**ti
gāra­vādhi­vacana­metaṃ ... pe ... sacchikā paññatti, yadidaṃ bhagavāti.
**Pahāsi dukkhan**ti jātidukkhaṃ jarādukkhaṃ byādhidukkhaṃ maraṇadukkhaṃ
soka­pari­deva­duk­kha­do­manas­supāyā­sa­duk­khaṃ pahāsi pajahi
vinodesi byantīkarosi anabhāvaṃ gamesīti---addhā hi bhagavā pahāsi
dukkhaṃ.

[]{#88 .sc}[]{#p_25Cn_449 .ms}**Tathā hi te vidito esa dhammo**ti tathā
hi te vidito tulito tīrito vibhūto vibhāvito esa dhammoti---tathā hi te
vidito esa dhammo. Tenāha so brāhmaṇo---

> []{#89 .sc}[]{#p_25Cn_450 .ms}"Etābhinandāmi vaco mahesino,\
> Sukittitaṃ gotama­nūpadhī­kaṃ;\
> Addhā hi bhagavā pahāsi dukkhaṃ,\
> Tathā hi te vidito esa dhammo"ti.
>
> []{#90 .sc} []{#p_25Cn_451 .ms}[]{#msdiv27 .msdiv}**Te cāpi
> nūnappajaheyyu dukkhaṃ,**\
> **Ye tvaṃ [muni]{#note317 .var title="munī (bj, s1-3)"} aṭṭhitaṃ
> ovadeyya;**\
> **Taṃ taṃ namassāmi samecca nāga,**\
> **Appeva maṃ bhagavā aṭṭhitaṃ ovadeyya.** (10)

[]{#91 .sc}[]{#p_25Cn_452 .ms}**Te cāpi nūnappajaheyyu dukkhan**ti. **Te
cāpī**ti khattiyā ca brāhmaṇā ca vessā ca suddā ca gahaṭṭhā ca pabbajitā
ca devā ca manussā ca. **Pajaheyyu dukkhan**ti jātidukkhaṃ jarādukkhaṃ
byādhidukkhaṃ maraṇadukkhaṃ
soka­pari­deva­duk­kha­do­manas­supāyā­sa­duk­khaṃ pajaheyyuṃ vinodeyyuṃ
byantīkareyyuṃ anabhāvaṃ gameyyunti---te cāpi nūnappajaheyyu dukkhaṃ.

[]{#92 .sc}[]{#p_25Cn_453 .ms}**Ye tvaṃ muni aṭṭhitaṃ ovadeyyā**ti.
**Ye**ti khattiye ca brāhmaṇe ca vesse ca sudde ca gahaṭṭhe ca pabbajite
ca deve ca manusse ca. **Tvan**ti bhagavantaṃ bhaṇati. **Munī**ti monaṃ
vuccati ñāṇaṃ ... pe ... saṅga­jāla­maticca so muni. **Aṭṭhitaṃ
ovadeyyā**ti aṭṭhitaṃ ovadeyya sakkaccaṃ ovadeyya abhiṇhaṃ ovadeyya
punappunaṃ ovadeyya anusāseyyāti---ye tvaṃ muni aṭṭhitaṃ ovadeyya.

[]{#93 .sc}[]{#p_25Cn_454 .ms}**Taṃ taṃ namassāmi samecca nāgā**ti.
**Tan**ti bhagavantaṃ bhaṇati. **Namassāmī**ti kāyena vā namassāmi,
vācāya vā namassāmi, cittena vā namassāmi, anvat­tha­paṭi­pattiyā vā
namassāmi, dhammā­nu­dhamma­paṭi­pattiyā vā namassāmi, sakkaromi [garuṃ
karomi]{#note318 .var title="garukaromi (bj, s1-3)"} mānemi pūjemi.
**Sameccā**ti samecca abhisamecca samāgantvā abhisamāgantvā sammukhā taṃ
namassāmi. **Nāgā**ti nāgo ca bhagavā āguṃ na karotīti---nāgo, na
gacchatīti---nāgo, na āgacchatīti---nāgo. Kathaṃ bhagavā āguṃ na
karotīti---nāgo? Āgu vuccati pāpakā akusalā dhammā saṃkilesikā
ponobhavikā sadarā dukkhavipākā āyatiṃ jāti­jarā­maraṇiyā.

> []{#94 .sc} []{#p_25Cn_455 .ms}Āguṃ na karoti kiñci loke, [(sabhiyāti
> bhagavā)]{.gathaQuote}\
> [Sabbasaṃyoge]{#note321 .var title="sabbayoge (mr)"} visajja
> bandhanāni;\
> Sabbattha na sajjatī vimutto,\
> Nāgo tādi pavuccate tathattāti.

[]{#95 .sc}[]{#p_25Cn_456 .ms}Evaṃ bhagavā āguṃ na karotīti---nāgo.

[]{#96 .sc}[]{#p_25Cn_457 .ms}Kathaṃ bhagavā na gacchatīti---nāgo.
Bhagavā na chandāgatiṃ gacchati, na dosāgatiṃ gacchati, na mohāgatiṃ
gacchati, na bhayāgatiṃ gacchati, na rāgavasena gacchati, na dosavasena
gacchati, na mohavasena gacchati, na mānavasena gacchati, na
diṭṭhivasena gacchati, na uddhaccavasena gacchati, na vici­kicchā­vasena
gacchati, na anusayavasena gacchati, na vaggehi dhammehi yāyati
[nīyati]{#note322 .var title="niyyati (bj, s1-3, mr)"} vuyhati
saṃharīyati. Evaṃ bhagavā na gacchatīti---nāgo.

[]{#97 .sc}[]{#p_25Cn_458 .ms}Kathaṃ bhagavā na āgacchatīti---nāgo.
Sotā­patti­mag­gena ye kilesā pahīnā te kilese na puneti na pacceti na
paccāgacchati. Sakadā­gāmi­mag­gena ... pe ... anāgāmimaggena ...
arahat­ta­mag­gena ye kilesā pahīnā te kilese na puneti na pacceti na
paccāgacchati. Evaṃ bhagavā na āgacchatīti nāgoti---taṃ taṃ namassāmi
samecca nāga.

[]{#98 .sc}[]{#p_25Cn_459 .ms}**Appeva maṃ bhagavā aṭṭhitaṃ ovadeyyā**ti
appeva maṃ bhagavā aṭṭhitaṃ ovadeyya sakkaccaṃ ovadeyya abhiṇhaṃ
ovadeyya punappunaṃ ovadeyya anusāseyyāti---appeva maṃ bhagavā aṭṭhitaṃ
ovadeyya. Tenāha so brāhmaṇo---

> []{#99 .sc}[]{#p_25Cn_460 .ms}"Te cāpi nūnappajaheyyu dukkhaṃ,\
> Ye tvaṃ muni aṭṭhitaṃ ovadeyya;\
> Taṃ taṃ namassāmi samecca nāga,\
> Appeva maṃ bhagavā aṭṭhitaṃ ovadeyyā"ti.
>
> []{#100 .sc} []{#p_25Cn_461 .ms}[]{#msdiv28 .msdiv}**Yaṃ brāhmaṇaṃ
> [vedagu­mā­bhi­jaññā]{#note325 .var
> title="vedaguṃ ābhijaññā (bj) | vedaguṃ abhijaññā (s1-3)"},**\
> **Akiñcanaṃ kāmabhave asattaṃ;**\
> **Addhā hi so oghamimaṃ atāri,**\
> **Tiṇṇo ca pāraṃ akhilo akaṅkho.** (11)

[]{#101 .sc}[]{#p_25Cn_462 .ms}**Yaṃ brāhmaṇaṃ vedagu­mā­bhi­jaññā**ti.
**Brāhmaṇo**ti sattannaṃ dhammānaṃ bāhitattā brāhmaṇo. Sakkāyadiṭṭhi
bāhitā hoti, vicikicchā bāhitā hoti, sīlab­bata­parāmāso bāhito hoti,
rāgo bāhito hoti, doso bāhito hoti, moho bāhito hoti, māno bāhito hoti.
Bāhitāssa honti pāpakā akusalā dhammā saṃkilesikā ponobhavikā sadarā
dukkhavipākā āyatiṃ jāti­jarā­maraṇiyā.

> []{#102 .sc} []{#p_25Cn_463 .ms}[Bāhitvā]{#note327 .var
> title="bāhetvā (bj, s1-3)"} sabbapāpakāni, [(sabhiyāti
> bhagavā)]{.gathaQuote}\
> Vimalo sādhusamāhito ṭhitatto;\
> Saṃsāramaticca kevalī so,\
> [Asito]{#note328 .var title="anissito (s1-3)"} tādi pavuccate sa
> brahmā.

[]{#103 .sc}[]{#p_25Cn_464 .ms}**Vedagū**ti vedo vuccati catūsu maggesu
ñāṇaṃ ... pe ... sabbaṃ vedamaticca vedagū soti. **Abhijaññā**ti
abhijāneyya ājāneyya vijāneyya paṭivijāneyya paṭi­vij­jhey­yāti---yaṃ
brāhmaṇaṃ vedagu­mā­bhi­jaññā.

[]{#104 .sc}[]{#p_25Cn_465 .ms}**Akiñcanaṃ kāmabhave asattan**ti.
**Akiñcanan**ti rāgakiñcanaṃ dosakiñcanaṃ mohakiñcanaṃ mānakiñcanaṃ
diṭṭhikiñcanaṃ kilesakiñcanaṃ ­ducca­rita­kiñ­ca­naṃ, yassete kiñcanā
pahīnā samucchinnā vūpasantā paṭipassaddhā abhab­bup­pat­tikā ñāṇagginā
daḍḍhā, so vuccati akiñcano. **Kāmā**ti uddānato dve kāmā---vatthukāmā
ca kilesakāmā ca ... pe ... ime vuccanti vatthukāmā ... pe ... ime
vuccanti kilesakāmā. **Bhavā**ti dve bhavā---kammabhavo ca paṭisandhiko
ca punabbhavo ... pe ... ayaṃ paṭisandhiko punabbhavo. **Akiñcanaṃ
kāmabhave asattan**ti akiñcanaṃ puggalaṃ kāmabhave ca asattaṃ alaggaṃ
alaggitaṃ apalibuddhaṃ nikkhantaṃ nissaṭaṃ vippamuttaṃ visaññuttaṃ
vimariyā­di­ka­tena cetasā viharantanti---akiñcanaṃ kāmabhave asattaṃ.

[]{#105 .sc}[]{#p_25Cn_466 .ms}**Addhā hi so oghamimaṃ atārī**ti.
**Addhā**ti ekaṃsavacanaṃ ... pe ...
avat­thāpa­na­vacana­metaṃ---addhāti. **Oghan**ti kāmoghaṃ bhavoghaṃ
diṭṭhoghaṃ avijjoghaṃ. **Atārī**ti uttari patari samatikkami
vītivattayīti---addhā hi so oghamimaṃ atāri.

[]{#106 .sc}[]{#p_25Cn_467 .ms}**Tiṇṇo ca pāraṃ akhilo akaṅkho**ti.
**Tiṇṇo**ti kāmoghaṃ tiṇṇo, bhavoghaṃ tiṇṇo, diṭṭhoghaṃ tiṇṇo,
avijjoghaṃ tiṇṇo, saṃsārapathaṃ tiṇṇo uttiṇṇo [nitthiṇṇo]{#note329 .var
title="nittiṇṇo (bj, s1-3)"} atikkanto samatikkanto vītivatto. So
[vutthavāso]{#note331 .var title="vuṭṭhavāso (s1-3)"} ciṇṇacaraṇo
gataddho gatadiso gatakoṭiko pālitab­rahma­cariyo uttama­diṭṭhip­patto
bhāvitamaggo, pahīnakileso paṭi­viddhā­kuppo ­sacchi­kata­nirodho.
Dukkhaṃ tassa pariññātaṃ, samudayo pahīno, maggo bhāvito, nirodho
sacchikato, abhiññeyyaṃ abhiññātaṃ, pariññeyyaṃ pariññātaṃ, pahātabbaṃ
pahīnaṃ, bhāvetabbaṃ bhāvitaṃ, sacchikātabbaṃ sacchikataṃ. So
ukkhitta­pali­gho saṃ­kiṇṇa­parik­kho abbuḷhesiko niraggaḷo ariyo
pannaddhajo pannabhāro visaññutto pañcaṅ­ga­vippa­hīno
­chaḷaṅ­ga­saman­nā­gato ekārakkho caturāpasseno
[­panuṇ­ṇa­pac­ce­ka­sacco]{#note332 .var
title="­paṇun­na­pac­ce­ka­sacco (mr)"} sama­vaya­saṭ­ṭhesano
anāvi­la­saṅkappo passad­dha­kāya­saṅ­khāro suvimuttacitto
suvimuttapañño kevalī vusitavā uttamapuriso paramapuriso
para­mapattip­patto. So neva ācināti na apacināti, apacinitvā ṭhito.
Neva pajahati na upādiyati, pajahitvā ṭhito. Neva visineti na ussineti,
visinetvā ṭhito. Neva vidhūpeti na sandhūpeti, vidhūpetvā ṭhito.
Asekkhena sīlakkhandhena samannāgatattā ṭhito. Asekkhena
samā­dhik­khan­dhena ... pe ... pañ­ñāk­khan­dhena ...
vimut­tik­khan­dhena ... vimutti­ñāṇadas­sa­nak­khan­dhena
samannāgatattā ṭhito. Saccaṃ [sam­paṭi­pāda­yitvā]{#note333 .var
title="sam­paṭi­pādiyitvā (bj) | paṭipādayitvā (s1-3)"} ṭhito. Ejaṃ
samatikkamitvā ṭhito. Kilesaggiṃ pariyādiyitvā ṭhito. Apari­ga­manatāya
ṭhito. [Kathaṃ]{#note334 .var title="kaṭaṃ (s1-3)"} samādāya ṭhito?
[Vimutti­paṭi­sevana­tāya]{#note335 .var
title="mutti­paṭi­sevana­tāya (bj)"} ṭhito. Mettāya pārisuddhiyā ṭhito.
Karuṇāya ... pe ... muditāya ... upekkhāya pārisuddhiyā ṭhito.
Accan­ta­pāri­suddhiyā ṭhito. [Atammayatāya]{#note336 .var
title="akammayatāya (bj) | akammaññatāya (s1-3)"} pārisuddhiyā ṭhito.
Vimuttattā ṭhito. Santussitattā ṭhito. Khan­dha­pariyante ṭhito.
Dhātupariyante ṭhito. Āyata­na­pariyante ṭhito. Gatipariyante ṭhito.
Upapat­ti­pariyante ṭhito. Paṭi­sandhi­pariyante ṭhito. Bhavapariyante
ṭhito. ­Saṃsā­ra­pariyante ṭhito. Vaṭṭapariyante ṭhito. Antimabhave
ṭhito. Antime samussaye ṭhito. Antima­deha­dharo arahā.

> []{#107 .sc}[]{#p_25Cn_468 .ms}"Tassāyaṃ [pacchimako bhavo]{#note338
> .var title="pacchimakoṭi (bj)"},\
> Carimoyaṃ samussayo;\
> [Jāti­maraṇa­saṃsāro]{#note339 .var
> title="jāti­jarā­maraṇa­saṃsāro (s1-3)"},\
> Natthi tassa punabbhavo"ti.

[]{#108 .sc}[]{#p_25Cn_469 .ms}**Tiṇṇo ca pāran**ti pāraṃ vuccati amataṃ
nibbānaṃ. Yo so sabba­saṅ­khā­ra­sama­tho sabbū­padhipa­ṭi­nissaggo
taṇhakkhayo virāgo nirodho nibbānaṃ. So pāragato pārappatto antagato
antappatto koṭigato koṭippatto pariyantagato ­pariyan­tap­patto
vosānagato vosānappatto tāṇagato tāṇappatto leṇagato leṇappatto
saraṇagato saraṇappatto abhayagato abhayappatto accutagato accutappatto
amatagato amatappatto nibbānagato nibbānappatto. So vutthavāso
ciṇṇacaraṇo ... pe ... jāti­maraṇa­saṃsāro, natthi tassa
punabbhavoti---tiṇṇo ca pāraṃ.

[]{#109 .sc}[]{#p_25Cn_470 .ms}**Akhilo**ti rāgo khilo, doso khilo, moho
khilo, kodho khilo, upanāho khilo ... pe ...
sab­bā­kusa­lā­bhi­saṅ­khārā khilā. Yassete khilā pahīnā samucchinnā
vūpasantā paṭipassaddhā abhab­bup­pat­tikā ñāṇagginā daḍḍhā so vuccati
akhilo. **Akaṅkho**ti dukkhe kaṅkhā, dukkhasamudaye kaṅkhā,
dukkhanirodhe kaṅkhā, duk­kha­nirodha­gāminiyā paṭipadāya kaṅkhā,
pubbante kaṅkhā, aparante kaṅkhā, pubban­tā­parante kaṅkhā,
idappac­caya­tā­paṭic­ca­samup­pan­nesu dhammesu kaṅkhā, yā evarūpā
kaṅkhā kaṅkhāyanā kaṅkhāyitattaṃ vimati vicikicchā dveḷhakaṃ dvedhāpatho
saṃsayo anekaṃsaggāho āsappanā parisappanā apariyogāhanā chambhitattaṃ
cittassa manovilekho. Yassete kaṅkhā pahīnā samucchinnā vūpasantā
paṭipassaddhā abhab­bup­pat­tikā ñāṇagginā daḍḍhā so vuccati
akaṅkhoti---tiṇṇo ca pāraṃ akhilo akaṅkho. Tenāha bhagavā---

> []{#110 .sc}[]{#p_25Cn_471 .ms}"Yaṃ brāhmaṇaṃ vedagu­mā­bhi­jaññā,\
> Akiñcanaṃ kāmabhave asattaṃ;\
> Addhā hi so oghamimaṃ atāri,\
> Tiṇṇo ca pāraṃ akhilo akaṅkho"ti.
>
> []{#111 .sc} []{#p_25Cn_472 .ms}[]{#msdiv29 .msdiv}**Vidvā ca yo
> vedagū naro idha,**\
> **Bhavābhave saṅgamimaṃ visajja;**\
> **So vītataṇho anīgho nirāso,**\
> **Atāri so jātijaranti brūmi.** (12)

[]{#112 .sc}[]{#p_25Cn_473 .ms}**Vidvā ca yo vedagū naro idhā**ti.
**Vidvā**ti vijjāgato ñāṇī vibhāvī medhāvī. **Yo**ti yo yādiso ... pe
... manusso vā. **Vedagū**ti vedo vuccati catūsu maggesu ñāṇaṃ paññā
paññindriyaṃ paññābalaṃ [dhamma­vicaya­sam­boj­jhaṅgo vīmaṃsā vipassanā
sammādiṭṭhi]{#note341 .var
title="ñāṇaṃ ...pe... sabba­veda­maticca vedagū soti (s1-3)"}. Tehi
vedehi jāti­jarā­maraṇassa antagato antappatto koṭigato koṭippatto
pariyantagato ­pariyan­tap­patto vosānagato vosānappatto tāṇagato
tāṇappatto leṇagato leṇappatto saraṇagato saraṇappatto abhayagato
abhayappatto accutagato accutappatto amatagato amatappatto nibbānagato
nibbānappatto. Vedānaṃ vā antagatoti vedagū, vedehi vā antagatoti
vedagū, sattannaṃ vā dhammānaṃ viditattā vedagū. Sakkāyadiṭṭhi viditā
hoti, vicikicchā ... pe ... sīlab­bata­parāmāso ... rāgo ... doso ...
moho ... māno vidito hoti. Viditāssa honti pāpakā akusalā dhammā
saṃkilesikā ponobhavikā sadarā dukkhavipākā āyatiṃ jāti­jarā­maraṇiyā.

> []{#113 .sc} []{#p_25Cn_474 .ms}Vedāni viceyya kevalāni, [(sabhiyāti
> bhagavā)]{.gathaQuote}\
> Samaṇānaṃ [yānīdhatthi]{#note343 .var title="yāni patthi (bj)"}
> brāhmaṇānaṃ;\
> Sabbavedanāsu vītarāgo,\
> Sabbaṃ vedamaticca vedagū so.

[]{#114 .sc}[]{#p_25Cn_475 .ms}**Naro**ti satto naro mānavo poso puggalo
jīvo [jāgu]{#note344 .var title="jātu (s1-3)"} jantu [indagu]{#note345
.var title="indagū (s1-3)"} manujo. **Idhā**ti imissā diṭṭhiyā ... pe
... imasmiṃ manussaloketi---vidvā ca yo vedagū naro idha.

[]{#115 .sc}[]{#p_25Cn_476 .ms}**Bhavābhave saṅgamimaṃ visajjā**ti.
**Bhavābhave**ti bhavābhave kammabhave punabbhave kāmabhave, kammabhave
kāmabhave punabbhave rūpabhave, kammabhave rūpabhave punabbhave
arūpabhave, kammabhave arūpabhave punabbhave
[punap­pu­nabbhave]{#note346 .var
title="punappunabhave (bj) | punappunaṃ bhave (s1-3)"},
punap­pu­nagatiyā punap­puna­u­papat­tiyā punap­puna­paṭi­sandhiyā
punap­puna­at­tabhā­vā­bhi­nib­bat­tiyā. **Saṅgā**ti satta
saṅgā---rāgasaṅgo, dosasaṅgo, mohasaṅgo, mānasaṅgo, diṭṭhisaṅgo,
kilesasaṅgo, duccaritasaṅgo. **Visajjā**ti saṅge [vosajjetvā]{#note347
.var title="vossajitvā (bj) | vossajjitvā (s1-3)"} vā visajja. Atha vā
saṅge [bandhe vibandhe ābandhe]{#note348 .var
title="baddhe vibaddhe ābaddhe (bj)"} lagge laggite
[palibuddhe]{#note349 .var title="paḷibuddhe (bj)"} bandhane
[phoṭayitvā]{#note350 .var title="mocayitvā (s1-3)"} vā visajja. Yathā
yānaṃ vā vayhaṃ vā rathaṃ vā sakaṭaṃ vā sandamānikaṃ vā sajjaṃ visajjaṃ
karonti vikopenti--- evameva te saṅge vosajjetvā vā visajja. Atha vā
saṅge bandhe vibandhe ābandhe lagge laggite palibuddhe bandhane
phoṭayitvā vā visajjāti---bhavābhave saṅgamimaṃ visajja.

[]{#116 .sc}[]{#p_25Cn_477 .ms}**So vītataṇho anīgho nirāso, atāri so
jātijaranti brūmī**ti. **Taṇhā**ti rūpataṇhā ... pe ... dhammataṇhā ...
yassesā taṇhā pahīnā samucchinnā vūpasantā paṭipassaddhā
abhab­bup­pat­tikā ñāṇagginā daḍḍhā, so vuccati vītataṇho vigatataṇho
cattataṇho vantataṇho muttataṇho pahīnataṇho paṭi­nissaṭ­ṭha­taṇho
vītarāgo cattarāgo pahīnarāgo paṭi­nissaṭ­ṭha­rāgo nicchāto nibbuto
sītibhūto sukhap­paṭi­saṃ­vedī brahmabhūtena attanā viharatīti---so
vītataṇho. **Anīgho**ti rāgo nīgho, doso nīgho, moho nīgho, kodho nīgho,
upanāho nīgho ... pe ... sab­bā­kusa­lā­bhi­saṅ­khārā nīghā. Yassete
nīghā pahīnā samucchinnā vūpasantā paṭipassaddhā abhab­bup­pat­tikā
ñāṇagginā daḍḍhā, so vuccati anīgho. **Nirāso**ti āsā vuccati taṇhā. Yo
rāgo sārāgo ... pe ... abhijjhā lobho akusalamūlaṃ. Yassesā āsā taṇhā
pahīnā samucchinnā vūpasantā paṭipassaddhā abhab­bup­pat­tikā ñāṇagginā
daḍḍhā, so vuccati nirāso. **Jātī**ti yā tesaṃ tesaṃ sattānaṃ ... pe ...
āyatanānaṃ paṭilābho. **Jarā**ti yā tesaṃ tesaṃ sattānaṃ ... pe ...
indriyānaṃ paripāko. Ayaṃ vuccati jarā. **So vītataṇho anīgho nirāso,
atāri so jātijaranti brūmī**ti yo so vītataṇho anīgho ca nirāso ca, so
kho jāti­jarā­maraṇaṃ atari uttari patari samatikkami vītivattayīti
brūmi ācikkhāmi desemi paññapemi paṭṭhapemi vivarāmi vibhajāmi
uttānīkaromi pakāsemīti---so vītataṇho anīgho nirāso, atāri so
jātijaranti brūmi. Tenāha bhagavā---

> []{#117 .sc}[]{#p_25Cn_478 .ms}"Vidvā ca yo vedagū naro idha,\
> Bhavābhave saṅgamimaṃ visajja;\
> So vītataṇho anīgho nirāso,\
> Atāri so jātijaranti brūmī"ti.

[]{#118 .sc}[]{#p_25Cn_479 .ms}Saha gāthā­pari­yosānā ... pe ... satthā
me, bhante bhagavā, sāvako­ha­masmīti.

[]{#p_25Cn_480 .ms}Metta­gū­māṇa­va­pucchā­niddeso catuttho.

Pali text from the Mahāsaṅgīti Tipiṭaka Buddhavasse 2500: World Tipiṭaka
Edition in Roman Script. Edited and published by The M.L. Maniratana
Bunnag Dhamma Society Fund, 2005. Based on the digital edition of the
Chaṭṭha Saṅgāyana published by the Vipassana Research Institute, with
corrections and proofreading by the Dhamma Society.

Prepared for SuttaCentral by [Blake Walshe]{.editor} and [Bhikkhu
Sujato]{.editor}.
:::
:::
