::: {#text lang="pi"}
::: {#cnd23 .section .sutta}
::: {.hgroup}
Cūḷaniddesa

# [Khag­ga­visāṇa­sutta­niddesa]{#note872 .var title="^snp1.3#316 [Khag­ga­visāṇa­sutta]-78"}
:::

## 1. Paṭhamavagga

> []{#1 .sc}[]{#p_25Cn_1214 .ms}[]{#msdiv121 .msdiv} **Sabbesu bhūtesu
> nidhāya daṇḍaṃ,**\
> **[Aviheṭhayaṃ]{#note874 .var title="aheṭhayaṃ (s1-3)"} aññatarampi
> tesaṃ;**\
> **Na puttamiccheyya kuto sahāyaṃ,**\
> **Eko care khag­ga­visāṇa­kappo.** (1)

[]{#2 .sc}[]{#p_25Cn_1215 .ms}**Sabbesu bhūtesu nidhāya daṇḍan**ti.
**Sabbesū**ti sabbena sabbaṃ sabbathā sabbaṃ asesaṃ nissesaṃ
[­pariyā­diyana­vacana­metaṃ]{#note875 .var
title="­pariyā­dāya­vacana­metaṃ (bj, s1-3)"}--- sabbesūti.
**Bhūtesū**ti bhūtā vuccanti tasā ca thāvarā ca. **Tasā**ti yesaṃ
[tasitataṇhā]{#note876 .var title="tasitā taṇhā (bj) | taṇhā (s1-3)"}
appahīnā, yesañca bhayabheravā appahīnā. Kiṃkāraṇā vuccanti tasā? Te
tasanti uttasanti paritasanti bhāyanti santāsaṃ āpajjanti, taṃkāraṇā
vuccanti tasā. **Thāvarā**ti yesaṃ tasitataṇhā pahīnā, yesañca
bhayabheravā pahīnā. Kiṃkāraṇā vuccanti thāvarā? Te na tasanti na
uttasanti na paritasanti na bhāyanti na santāsaṃ āpajjanti, taṃkāraṇā
vuccanti thāvarā. **Daṇḍan**[ti]{#note877 .var
title="daṇḍāti (bj, s1-3)"} tayo daṇḍā---kāyadaṇḍo vacīdaṇḍo manodaṇḍo.
Tividhaṃ kāyaduccaritaṃ kāyadaṇḍo, catubbidhaṃ vacīduccaritaṃ vacīdaṇḍo,
tividhaṃ manoduccaritaṃ manodaṇḍo. **Sabbesu bhūtesu nidhāya daṇḍan**ti
sabbesu bhūtesu daṇḍaṃ nidhāya nidahitvā. Oropayitvā samoropayitvā
nikkhipitvā paṭippas­sam­bhit­vāti sabbesu bhūtesu nidhāya daṇḍaṃ.

[]{#3 .sc}[]{#p_25Cn_1216 .ms}**Aviheṭhayaṃ aññatarampi tesan**ti
ekamekampi sattaṃ pāṇinā vā leḍḍunā vā daṇḍena vā satthena vā
[anduyā]{#note878 .var title="aruyā (s1-3) | adduyā (mr)"} vā rajjuyā vā
aviheṭhayanto, sabbepi satte pāṇinā vā leḍḍunā vā daṇḍena vā satthena vā
anduyā vā rajjuyā vā avihe­ṭhayan­toti---aviheṭhayaṃ aññatarampi tesaṃ.

[]{#4 .sc}[]{#p_25Cn_1217 .ms}**Na puttamiccheyya kuto sahāyan**ti.
**Nā**ti paṭikkhepo; **puttā**ti cattāro puttā---[atrajo]{#note879 .var
title="attajo (s1-3)"} putto, khettajo putto, dinnako putto, antevāsiko
putto. **Sahāyan**ti sahāyā vuccanti yehi saha āgamanaṃ phāsu, gamanaṃ
phāsu, gamanāgamanaṃ phāsu, ṭhānaṃ phāsu, [nisajjanaṃ]{#note880 .var
title="nisajjā (bj)"} phāsu, [sayanaṃ]{#note881 .var
title="nipajjanaṃ (s1-3)"} phāsu, ālapanaṃ phāsu, sallapanaṃ phāsu,
ullapanaṃ phāsu, samullapanaṃ phāsu. **Na puttamiccheyya kuto
sahāyan**ti puttampi na iccheyya na sādiyeyya na patthayeyya na
pihayeyya nābhijappeyya, kuto mittaṃ vā sandiṭṭhaṃ vā sambhattaṃ vā
sahāyaṃ vā [iccheyya]{#note882 .var title="icchissati (s1-3)"} sādiyeyya
patthayeyya pihayeyya abhijappeyyāti---na puttamiccheyya kuto sahāyaṃ.

[]{#5 .sc}[]{#p_25Cn_1218 .ms}**Eko care khag­ga­visāṇa­kappo**ti.
**Eko**ti so pac­ce­ka­sambud­dho pabbaj­jā­saṅ­khā­tena eko,
adutiyaṭṭhena eko, [taṇhāya pahānaṭṭhena]{#note884 .var
title="taṇhā­pahānaṭ­ṭhena (s1-3)"} eko, ekanta­vītarā­goti eko,
ekanta­vīta­dosoti eko, ekanta­vī­tamo­hoti eko, ekanta­nikkile­soti
eko, ekāyanamaggaṃ gatoti eko, eko anuttaraṃ pac­ce­ka­sam­bodhiṃ
abhisam­buddhoti eko.

[]{#6 .sc}[]{#p_25Cn_1219 .ms}Kathaṃ so pac­ce­ka­sambud­dho
pabbaj­jā­saṅ­khā­tena eko? So pac­ce­ka­sambud­dho sabbaṃ
­gharāvā­sa­pali­bodhaṃ chinditvā putta­dāra­pali­bodhaṃ chinditvā
ñātipalibodhaṃ chinditvā sanni­dhi­pali­bodhaṃ chinditvā kesamassuṃ
ohāretvā kāsāyāni vatthāni acchādetvā agārasmā anagāriyaṃ pabbajitvā
akiñcanabhāvaṃ upagantvā eko carati viharati iriyati vatteti pāleti
yapeti yāpetīti---evaṃ so pac­ce­ka­sambud­dho pabbaj­jā­saṅ­khā­tena
eko.

[]{#7 .sc}[]{#p_25Cn_1220 .ms}Kathaṃ so pac­ce­ka­sambud­dho
adutiyaṭṭhena eko? So evaṃ pabbajito samāno eko arañña­vana­patthāni
pantāni senāsanāni paṭisevati appasaddāni appanigghosāni vijanavātāni
­manus­sa­rāhas­seyya­kāni paṭi­sallā­na­sārup­pāni. So eko gacchati,
eko tiṭṭhati, eko nisīdati, eko seyyaṃ kappeti, eko gāmaṃ piṇḍāya
pavisati, eko abhikkamati, eko paṭikkamati, eko raho nisīdati, eko
caṅkamaṃ adhiṭṭhāti, eko carati viharati iriyati vatteti pāleti yapeti
yāpetīti---evaṃ so pac­ce­ka­sambud­dho adutiyaṭṭhena eko.

[]{#8 .sc}[]{#p_25Cn_1221 .ms}Kathaṃ so pac­ce­ka­sambud­dho taṇhāya
pahānaṭṭhena eko? So evaṃ eko adutiyo appamatto ātāpī pahitatto
viharanto mahāpadhānaṃ padahanto māraṃ [sasenakaṃ]{#note885 .var
title="sasenaṃ (bj, s1-3)"} namuciṃ kaṇhaṃ pamattabandhuṃ [vidhametvā
ca]{#note886 .var title="idhametvā (bj)"} [taṇhājāliniṃ]{#note887 .var
title="taṇhaṃ jāliniṃ (s1-3)"} visaritaṃ visattikaṃ pajahi vinodesi
byantīakāsi anabhā­vaṃ­ga­mesi.

> []{#9 .sc} []{#p_25Cn_1222 .ms}"Taṇhādutiyo puriso,\
> dīghamaddhāna saṃsaraṃ;\
> Ittha­bhā­vañña­thā­bhāvaṃ,\
> saṃsāraṃ nātivattati.
>
> []{#10 .sc}[]{#p_25Cn_1223 .ms}Etamādīnavaṃ ñatvā,\
> Taṇhaṃ dukkhassa sambhavaṃ;\
> Vītataṇho anādāno,\
> Sato bhikkhu paribbaje"ti.

[]{#11 .sc}[]{#p_25Cn_1224 .ms}Evaṃ so pac­ce­ka­sambud­dho taṇhāya
pahānaṭṭhena eko.

[]{#12 .sc}[]{#p_25Cn_1225 .ms}Kathaṃ so pac­ce­ka­sambud­dho
ekanta­vītarā­goti eko? Rāgassa pahīnattā ekanta­vītarā­goti eko,
dosassa pahīnattā ekanta­vīta­dosoti eko, mohassa pahīnattā
ekanta­vī­tamo­hoti eko, kilesānaṃ pahīnattā ekanta­nikkile­soti eko.
Evaṃ so pac­ce­ka­sambud­dho ekanta­vītarā­goti eko.

[]{#13 .sc}[]{#p_25Cn_1226 .ms}Kathaṃ so pac­ce­ka­sambud­dho
ekāyanamaggaṃ gatoti eko? Ekāyanamaggo vuccati cattāro satipaṭṭhānā,
cattāro sammappadhānā, cattāro iddhipādā, pañcindriyāni, pañca balāni,
satta bojjhaṅgā ariyo aṭṭhaṅgiko maggo.

> []{#14 .sc} []{#p_25Cn_1227 .ms}"Ekāyanaṃ jāti­kha­yan­tadassī,\
> Maggaṃ pajānāti hitānukampī;\
> Etena maggena tariṃsu pubbe,\
> Tarissanti ye ca taranti oghan"ti.

[]{#15 .sc}[]{#p_25Cn_1228 .ms}Evaṃ so pac­ce­ka­sambud­dho
ekāyanamaggaṃ gatoti eko.

[]{#16 .sc}[]{#p_25Cn_1229 .ms}Kathaṃ so pac­ce­ka­sambud­dho eko
anuttaraṃ pac­ce­ka­sam­bodhiṃ abhisam­buddhoti eko? Bodhi vuccati
catūsu maggesu ñāṇaṃ. Paññā paññindriyaṃ paññābalaṃ
dhamma­vicaya­sam­boj­jhaṅgo vīmaṃsā vipassanā sammādiṭṭhi. So
pac­ce­ka­sambud­dho magga­pac­ce­ka­sambud­dho
ñāṇa­pac­ce­ka­sambud­dho "sabbe saṅkhārā aniccā"ti bujjhi, "sabbe
saṅkhārā dukkhā"ti bujjhi, "sabbe dhammā anattā"ti bujjhi,
"avijjāpaccayā saṅkhārā"ti bujjhi, "saṅ­khā­ra­pac­cayā viññāṇan"ti
bujjhi, "viññāṇapaccayā nāmarūpan"ti bujjhi, "nāmarū­papaccayā
saḷāyatanan"ti bujjhi, "saḷāya­tana­pac­cayā phasso"ti bujjhi,
"phassapaccayā vedanā"ti bujjhi, "vedanāpaccayā taṇhā"ti bujjhi,
"taṇhāpaccayā upādānan"ti bujjhi, "upādānapaccayā bhavo"ti bujjhi,
"bhavapaccayā jātī"ti bujjhi, "jātipaccayā jarāmaraṇan"ti bujjhi;
"avijjānirodhā saṅ­khā­ra­nirodho"ti bujjhi, "saṅ­khā­ra­nirodhā
viññāṇanirodho"ti bujjhi, "viññāṇanirodhā nāmarūpa­nirodho"ti bujjhi,
"nāmarūpa­nirodhā saḷāya­tana­nirodho"ti bujjhi, "saḷāya­tana­nirodhā
phassanirodho"ti bujjhi, "phassanirodhā vedanānirodho"ti bujjhi,
"vedanānirodhā taṇhānirodho"ti bujjhi, "taṇhānirodhā upādānanirodho"ti
bujjhi, "upādānanirodhā bhavanirodho"ti bujjhi, "bhavanirodhā
jātinirodho"ti bujjhi, "jātinirodhā jarā­maraṇa­nirodho"ti bujjhi; "idaṃ
dukkhan"ti bujjhi, "ayaṃ dukkhasamudayo"ti bujjhi, "ayaṃ
dukkhanirodho"ti bujjhi, "ayaṃ duk­kha­nirodha­gāminī paṭipadā"ti
bujjhi; "ime āsavā"ti bujjhi, "ayaṃ āsavasamudayo"ti bujjhi ... pe ...
"ayaṃ āsava­nirodha­gāminī paṭipadā"ti bujjhi; "ime dhammā abhiññeyyā"ti
bujjhi, "ime dhammā pahātabbā"ti bujjhi, "ime dhammā sacchikātabbā"ti
bujjhi, "ime dhammā bhāvetabbā"ti bujjhi; channaṃ phas­sāyata­nā­naṃ
samudayañca atthaṅgamañca assādañca ādīnavañca nissaraṇañca bujjhi,
pañcannaṃ upādā­nak­khan­dhā­naṃ samudayañca ... pe ... nissaraṇañca
bujjhi, catunnaṃ mahābhūtānaṃ samudayañca atthaṅgamañca assādañca
ādīnavañca nissaraṇañca bujjhi, "yaṃ kiñci samuda­ya­dhammaṃ sabbaṃ taṃ
nirodhadhamman"ti bujjhi.

[]{#17 .sc}[]{#p_25Cn_1230 .ms}Atha vā yaṃ bujjhitabbaṃ
anu­bujjhi­tabbaṃ paṭi­bujjhi­tabbaṃ ­sambuj­jhi­tabbaṃ adhigantabbaṃ
phassitabbaṃ sacchikātabbaṃ, sabbaṃ taṃ tena pac­ce­ka­bodhi­ñāṇena
bujjhi anubujjhi paṭibujjhi sambujjhi adhigacchi phassesi sacchākāsīti
evaṃ so pac­ce­ka­sambud­dho eko anuttaraṃ pac­ce­ka­sam­bodhiṃ
abhisam­buddhoti---eko.

[]{#18 .sc} []{#p_25Cn_1231 .ms}**Care**ti aṭṭha
cariyāyo---iriyā­patha­cariyā, āyatanacariyā, saticariyā, samādhicariyā,
ñāṇacariyā, maggacariyā, patticariyā, lokatthacariyā.
**Iriyā­patha­cariyā**ti catūsu iriyāpathesu. **Āyatanacariyā**ti chasu
ajjhat­tika­bāhi­resu āyatanesu. **Saticariyā**ti catūsu satipaṭṭhānesu.
**Samādhicariyā**ti catūsu jhānesu. **Ñāṇacariyā**ti catūsu
ariyasaccesu. **Maggacariyā**ti catūsu ariyamaggesu. **Patticariyā**ti
catūsu sāmaññaphalesu. **Lokatthacariyā**ti tathāgatesu arahantesu
sammā­sambud­dhesu padesato pac­ce­ka­sambud­dhesu padesato sāvakesu.
Iriyā­patha­cariyā ca paṇi­dhi­sam­pannā­naṃ, āyatanacariyā ca indriyesu
guttadvārānaṃ, saticariyā ca appa­māda­vihārī­naṃ, samādhicariyā ca
adhi­citta­manu­yuttā­naṃ, ñāṇacariyā ca buddhi­sam­pannā­naṃ,
maggacariyā ca sammā­paṭi­pannā­naṃ, patticariyā ca adhi­gata­phalā­naṃ,
lokatthacariyā ca tathāgatānaṃ arahantānaṃ sammā­sambud­dhā­naṃ padesato
pac­ce­ka­buddhā­naṃ [padesato]{#note891 .var title="padese (bj)"}
sāvakānaṃ. Imā aṭṭha cariyāyo. Aparāpi aṭṭha cariyāyo---adhimuccanto
saddhāya carati, paggaṇhanto vīriyena carati, [upaṭṭhāpento]{#note892
.var title="upaṭṭhapento (bj, s1-3, c1)"} satiyā carati, avikkhepaṃ
karonto samādhinā carati, pajānanto paññāya carati, vijānanto
viññā­ṇa­cari­yāya carati. Evaṃ paṭipannassa kusalā dhammā
āyāpentīti---āyata­na­cariyāya carati. Evaṃ paṭipanno
vise­sama­dhi­gaccha­tīti---visesacariyāya carati. Imā aṭṭha cariyāyo.

[]{#19 .sc}[]{#p_25Cn_1232 .ms}Aparāpi aṭṭha cariyāyo---dassanacariyā ca
sammādiṭṭhiyā, [abhini­ropa­na­cariyā]{#note893 .var
title="abhi­ropana­cariyā (s1-3, c1)"} ca sam­māsaṅkap­passa,
parig­gaha­cariyā ca sammāvācāya, samuṭṭhā­na­cariyā ca
sammā­kamman­tassa, vodānacariyā ca sammāājīvassa, paggahacariyā ca
sammāvāyāmassa, upaṭṭhā­na­cariyā ca sammāsatiyā, avik­khepa­cariyā ca
sammā­samā­dhissa. Imā aṭṭha cariyāyo.

[]{#20 .sc}[]{#p_25Cn_1233 .ms}**Khag­ga­visāṇa­kappo**ti yathā
khaggassa nāma visāṇaṃ ekaṃ hoti adutiyaṃ, evameva so
pac­ce­ka­sambud­dho [takkappo tassadiso]{#note894 .var
title="taṃkappo taṃsadiso (bj)"} tappaṭibhāgo. Yathā atiloṇaṃ vuccati
loṇakappo, atitittakaṃ vuccati tittakappo, atimadhuraṃ vuccati
madhurakappo, atiuṇhaṃ vuccati aggikappo, atisītalaṃ vuccati himakappo,
mahā­uda­kak­khan­dho vuccati samuddakappo, mahā­bhiñ­ñā­ba­lappatto
sāvako vuccati satthukappoti; evameva so pac­ce­ka­sambud­dho tattha
takkappo tassadiso tappaṭibhāgo eko adutiyo muttabandhano sammā loke
carati viharati iriyati vatteti pāleti yapeti yāpetīti---eko care
khag­ga­visāṇa­kappo. Tenāha so pac­ce­ka­sambud­dho---

> []{#21 .sc}[]{#p_25Cn_1234 .ms}"Sabbesu bhūtesu nidhāya daṇḍaṃ,\
> Aviheṭhayaṃ aññatarampi tesaṃ;\
> Na puttamiccheyya kuto sahāyaṃ,\
> Eko care khag­ga­visāṇa­kappo"ti.
>
> []{#22 .sc} []{#pts57 .pts}[]{#p_25Cn_1235 .ms}[]{#msdiv122
> .msdiv}**­Saṃsag­ga­jātassa bhavanti snehā,**\
> **Snehanvayaṃ dukkhamidaṃ pahoti;**\
> **Ādīnavaṃ snehajaṃ pekkhamāno,**\
> **Eko care khag­ga­visāṇa­kappo.** (2)

[]{#23 .sc}[]{#p_25Cn_1236 .ms}**­Saṃsag­ga­jātassa bhavanti snehā**ti.
**Saṃsaggā**ti dve saṃsaggā---­dassa­na­saṃsaggo ca savanasaṃsaggo ca.
Katamo ­dassa­na­saṃsaggo? Idhekacco passati itthiṃ vā kumāriṃ vā
abhirūpaṃ dassanīyaṃ pāsādikaṃ paramāya vaṇṇa­pok­kha­ra­tāya
samannāgataṃ. Disvā passitvā anubyañjanaso nimittaṃ gaṇhāti--- kesā vā
[sobhanā]{#note896 .var title="sobhaṇā (s1-3)"} mukhaṃ vā sobhanaṃ akkhī
vā sobhanā kaṇṇā vā sobhanā nāsā vā sobhanā oṭṭhā vā sobhanā dantā vā
sobhanā mukhaṃ vā sobhanaṃ gīvā vā sobhanā thanā vā sobhanā uraṃ vā
sobhanaṃ udaraṃ vā sobhanaṃ kaṭi vā sobhanā ūrū vā sobhanā jaṅghā vā
sobhanā hatthā vā sobhanā pādā vā sobhanā aṅguliyo vā sobhanā nakhā vā
sobhanāti. Disvā passitvā abhinandati abhivadati [abhipattheti
anuppādeti]{#note897 .var title="anussarati anuppādeti (bj, mr)"}
anubandhati rāgabandhanaṃ---ayaṃ ­dassa­na­saṃsaggo.

[]{#24 .sc}[]{#p_25Cn_1237 .ms}Katamo savanasaṃsaggo? Idhekacco
suṇāti---"asukasmiṃ nāma gāme vā nigame vā itthī vā kumārī vā abhirūpā
dassanīyā pāsādikā paramāya vaṇṇa­pok­kha­ra­tāya samannāgatā"ti. Sutvā
suṇitvā abhinandati abhivadati abhipattheti anuppādeti anubandhati
rāgabandhanaṃ---ayaṃ savanasaṃsaggo.

[]{#25 .sc}[]{#p_25Cn_1238 .ms}**Snehā**ti dve snehā---taṇhāsneho ca
diṭṭhisneho ca. Katamo taṇhāsneho? Yāvatā taṇhā­saṅ­khā­tena sīmakataṃ
[mariyādikataṃ]{#note898 .var title="idaṃ padaṃ si, c1 potthakesu"}
odhikataṃ [pariyantakataṃ]{#note899 .var
title="pariyantikataṃ (s1-3, c1)"} pariggahitaṃ mamāyitaṃ---idaṃ mama,
etaṃ mama, ettakaṃ mama, ettāvatā mama. [Mama]{#note900 .var
title="idaṃ padaṃ bj, c1 potthakesu"} rūpā saddā gandhā rasā phoṭṭhabbā
attharaṇā pāvuraṇā dāsidāsā ajeḷakā kukkuṭasūkarā hatthi­ga­vāssava­ḷavā
khettaṃ vatthu hiraññaṃ suvaṇṇaṃ gāmani­gama­rāja­dhāniyo raṭṭhañca
janapado ca koso ca koṭṭhāgārañca, kevalampi mahāpathaviṃ taṇhāvasena
mamāyati, yāvatā aṭṭhasataṃ taṇhāvicaritaṃ---ayaṃ taṇhāsneho.

[]{#26 .sc}[]{#p_25Cn_1239 .ms}Katamo diṭṭhisneho? Vīsativatthukā
sakkāyadiṭṭhi, dasavatthukā micchādiṭṭhi, dasavatthukā
antag­gāhi­kādiṭ­ṭhi. Yā evarūpā diṭṭhi diṭṭhigataṃ diṭṭhigahanaṃ
diṭṭhikantāro diṭṭhi­visū­kāyikaṃ diṭṭhi­vip­phan­di­taṃ
diṭṭhi­saṃ­yoja­naṃ gāho [paṭiggāho]{#note902 .var
title="patiṭṭhāho (bj, mr)"} abhiniveso parāmāso kummaggo micchāpatho
micchattaṃ titthāyatanaṃ [vipari­yesag­gāho]{#note903 .var
title="vipari­yāsag­gāho (c1)"} viparītaggāho vipallāsaggāho micchāgāho
ayāthāvakasmiṃ yāthāvakanti gāho, yāvatā dvāsaṭṭhi diṭṭhigatāni---ayaṃ
diṭṭhisneho.

[]{#27 .sc}[]{#p_25Cn_1240 .ms}**­Saṃsag­ga­jātassa bhavanti snehā**ti
­dassa­na­saṃsag­ga­pac­cayā ca savana­saṃsag­ga­pac­cayā ca taṇhāsneho
ca diṭṭhisneho ca bhavanti sambhavanti jāyanti sañjāyanti nibbattanti
abhi­nib­bat­tanti pātubhavantīti---­saṃsag­ga­jātassa bhavanti snehā.

[]{#28 .sc}[]{#p_25Cn_1241 .ms}**Snehanvayaṃ dukkhamidaṃ pahotī**ti.
**Sneho**ti dve snehā---taṇhāsneho ca diṭṭhisneho ca ... pe ... ayaṃ
taṇhāsneho ... pe ... ayaṃ diṭṭhisneho. **Dukkhamidaṃ pahotī**ti
idhekacco kāyena duccaritaṃ carati, vācāya duccaritaṃ carati, manasā
duccaritaṃ carati, pāṇampi hanati, adinnampi ādiyati, sandhimpi
chindati, [nillopampi]{#note905 .var title="vilopampi (s1-3)"} harati,
ekāgārikampi karoti, paripanthepi tiṭṭhati, paradārampi gacchati, musāpi
bhaṇati. Tamenaṃ gahetvā rañño dassenti---"ayaṃ, deva, coro āgucārī.
Imassa yaṃ icchasi taṃ daṇḍaṃ paṇehī"ti. Tamenaṃ rājā taṃ paribhāsati.
So pari­bhāsa­pac­ca­yāpi [dukkhaṃ domanassaṃ]{#note906 .var
title="duk­kha­do­manas­saṃ (s1-3)"} paṭisaṃvedeti. Etaṃ bhayaṃ dukkhaṃ
domanassaṃ kuto jātaṃ? Tassa snehapaccayā ca nandipaccayā ca rāgapaccayā
ca nandi­rāga­pac­cayā ca jātaṃ.

[]{#29 .sc}[]{#p_25Cn_1242 .ms}Ettakenapi rājā na tussati. Tamenaṃ rājā
bandhāpeti---andubandhanena vā rajju­bandha­nena vā
saṅ­kha­lika­bandha­nena vā vetta­bandha­nena vā latābandhanena vā
­pak­khepa­bandha­nena vā parik­khepa­bandha­nena vā gāmabandhanena vā
nigama­bandha­nena vā nagara­bandha­nena vā raṭṭha­bandha­nena vā
jana­pada­bandha­nena vā, antamaso savacanīyampi karoti---"na te labbhā
ito pakkamitun"ti. So bandha­na­pac­ca­yāpi dukkhaṃ domanassaṃ
paṭisaṃvedeti. Etaṃ bhayaṃ dukkhaṃ domanassaṃ kuto jātaṃ? Tassa
snehapaccayā ca nandipaccayā ca rāgapaccayā ca nandi­rāga­pac­cayā ca
jātaṃ.

[]{#30 .sc}[]{#p_25Cn_1243 .ms}Ettakenapi rājā na tussati. Tamenaṃ rājā
[tasseva]{#note907 .var title="tassa (bj, s1-3)"} dhanaṃ
āharāpeti---sataṃ vā sahassaṃ vā satasahassaṃ vā. So
dhana­jāni­pac­ca­yāpi dukkhaṃ domanassaṃ paṭisaṃvedeti. Etaṃ bhayaṃ
dukkhaṃ domanassaṃ kuto jātaṃ? Tassa snehapaccayā ca nandipaccayā ca
rāgapaccayā ca nandi­rāga­pac­cayā ca jātaṃ.

[]{#31 .sc}[]{#p_25Cn_1244 .ms}Ettakenapi rājā na tussati. Tamenaṃ rājā
[vividhā kammakāraṇā]{#note908 .var
title="vividhāni kammakaraṇāni (mr)"} kārāpeti--- kasāhipi tāḷeti,
vettehipi tāḷeti, aḍḍha­daṇḍa­kehipi tāḷeti, hatthampi chindati, pādampi
chindati, hatthapādampi chindati, kaṇṇampi chindati, nāsampi chindati,
kaṇṇanāsampi chindati, bilaṅ­ga­thāli­kampi karoti, saṅ­kha­muṇḍikampi
karoti, rāhumukhampi karoti, jotimālikampi karoti, hattha­pajjo­tikampi
karoti, [eraka­vatti­kampi]{#note910 .var
title="eraka­vaṭṭi­kampi (s1-3, mr)"} karoti, cīra­kavāsi­kampi karoti,
eṇeyyakampi karoti, baḷi­samaṃ­si­kampi karoti, kahāpaṇikampi karoti,
[khā­rā­pa­tacchi­kampi]{#note911 .var
title="khā­rā­paṭic­chi­kampi (mr)"} karoti, pali­gha­pari­vatti­kampi
karoti, palāla­pīṭha­kampi karoti, tattenapi telena osiñcati,
sunakhehipi khādāpeti, jīvantampi sūle uttāseti, asināpi sīsaṃ chindati.
So kamma­kāra­ṇa­pac­ca­yāpi dukkhaṃ domanassaṃ paṭisaṃvedeti. Etaṃ
bhayaṃ dukkhaṃ domanassaṃ kuto jātaṃ? Tassa snehapaccayā ca nandipaccayā
ca rāgapaccayā ca nandi­rāga­pac­cayā ca jātaṃ. Rājā imesaṃ catunnaṃ
daṇḍānaṃ issaro.

[]{#32 .sc}[]{#p_25Cn_1245 .ms}So sakena kammena kāyassa bhedā paraṃ
maraṇā apāyaṃ duggatiṃ vinipātaṃ nirayaṃ upapajjati. Tamenaṃ nirayapālā
pañca­vidha­bandha­naṃ nāma kammakāraṇaṃ [karonti]{#note913 .var
title="kārenti (s1-3, mr)"}--- tattaṃ ayokhilaṃ hatthe gamenti, tattaṃ
ayokhilaṃ dutiye hatthe gamenti, tattaṃ ayokhilaṃ pāde gamenti, tattaṃ
ayokhilaṃ dutiye pāde gamenti, tattaṃ ayokhilaṃ majjhe urasmiṃ gamenti.
So tattha dukkhā [tibbā]{#note914 .var title="tippā (bj, s1-3)"} kharā
kaṭukā vedanā vedeti; na ca tāva kālaṃ karoti yāva na taṃ pāpakammaṃ
byantīhoti. Etaṃ bhayaṃ dukkhaṃ domanassaṃ kuto jātaṃ? Tassa
snehapaccayā ca nandipaccayā ca rāgapaccayā ca nandi­rāga­pac­cayā ca
jātaṃ.

[]{#33 .sc}[]{#p_25Cn_1246 .ms}Tamenaṃ nirayapālā [saṃvesetvā]{#note915
.var title="saṃvesitvā (s1-3, mr)"} [kuṭhārīhi]{#note916 .var
title="kudhārīhi (s1-3, mr)"} tacchanti ... pe ... tamenaṃ nirayapālā
uddhampādaṃ adhosiraṃ gahetvā vāsīhi tacchanti. Tamenaṃ nirayapālā rathe
yojetvā ādittāya pathaviyā sampajjalitāya [sajotibhūtāya]{#note917 .var
title="sañjotibhūtāya (s1-3)"} sārentipi paccāsārentipi. Tamenaṃ
nirayapālā mahantaṃ aṅgārapabbataṃ ādittaṃ sampajjalitaṃ sajotibhūtaṃ
āropentipi oropentipi. Tamenaṃ nirayapālā uddhampādaṃ adhosiraṃ gahetvā
tattāya lohakumbhiyā pakkhipanti ādittāya sampajjalitāya sajotibhūtāya.
So tattha pheṇuddehakaṃ paccati. So tattha pheṇuddehakaṃ paccamāno
sakimpi uddhaṃ gacchati, sakimpi adho gacchati, sakimpi tiriyaṃ
gacchati. So tattha dukkhā [tibbā]{#note918 .var
title="tippā (bj, s1-3)"} kharā kaṭukā vedanā vedeti; na ca tāva kālaṃ
karoti yāva na taṃ pāpakammaṃ byantīhoti. Etaṃ bhayaṃ dukkhaṃ domanassaṃ
kuto jātaṃ? Tassa snehapaccayā ca nandipaccayā ca rāgapaccayā ca
nandi­rāga­pac­cayā ca jātaṃ.

[]{#34 .sc}[]{#p_25Cn_1247 .ms}Tamenaṃ nirayapālā mahāniraye
pakkhipanti. So kho pana mahānirayo---

> []{#35 .sc} []{#p_25Cn_1248 .ms}Catukkaṇṇo catudvāro,\
> vibhatto bhāgaso mito;\
> Ayo­pākāra­pariyanto,\
> ayasā paṭikujjito.
>
> []{#36 .sc}[]{#p_25Cn_1249 .ms}Tassa ayomayā bhūmi,\
> jalitā tejasā yutā;\
> Samantā yojanasataṃ,\
> pharitvā tiṭṭhati sabbadā.
>
> []{#37 .sc} []{#p_25Cn_1250 .ms}[Kadariyātapanā]{#note921 .var
> title="kadariyā tāpanā (bj, mr)"} ghorā,\
> accimanto durāsadā;\
> Loma­haṃsa­na­rūpā ca,\
> bhesmā paṭibhayā dukhā.
>
> []{#38 .sc}[]{#p_25Cn_1251 .ms}Puratthimāya ca bhittiyā,\
> accikkhandho samuṭṭhito;\
> Ḍahanto pāpakammante,\
> pacchimāya paṭihaññati.
>
> []{#39 .sc}[]{#p_25Cn_1252 .ms}Pacchimāya ca bhittiyā,\
> accikkhandho samuṭṭhito;\
> Ḍahanto pāpakammante,\
> purimāya paṭihaññati.
>
> []{#40 .sc}[]{#p_25Cn_1253 .ms}Dakkhiṇāya ca bhittiyā,\
> accikkhandho samuṭṭhito;\
> Ḍahanto pāpakammante,\
> uttarāya paṭihaññati.
>
> []{#41 .sc}[]{#p_25Cn_1254 .ms}Uttarāya ca bhittiyā,\
> accikkhandho samuṭṭhito;\
> Ḍahanto pāpakammante,\
> dakkhiṇāya paṭihaññati.
>
> []{#42 .sc}[]{#p_25Cn_1255 .ms}Heṭṭhato ca samuṭṭhāya,\
> accikkhandho bhayānako;\
> Ḍahanto pāpakammante,\
> chadanasmiṃ paṭihaññati.
>
> []{#43 .sc}[]{#p_25Cn_1256 .ms}Chadanamhā samuṭṭhāya,\
> accikkhandho bhayānako;\
> Ḍahanto pāpakammante,\
> bhūmiyaṃ paṭihaññati.
>
> []{#44 .sc}[]{#p_25Cn_1257 .ms}Ayo­kapāla­mādittaṃ,\
> santattaṃ jalitaṃ yathā;\
> Evaṃ avīcinirayo,\
> heṭṭhā upari passato.
>
> []{#45 .sc}[]{#p_25Cn_1258 .ms}Tattha sattā mahāluddā,\
> mahā­kibbisa­kārino;\
> Accan­ta­pāpakam­mantā,\
> paccanti na ca [miyyare]{#note922 .var title="mīyare (bj, mr)"}.
>
> []{#46 .sc}[]{#p_25Cn_1259 .ms}Jātavedasamo kāyo,\
> tesaṃ nirayavāsinaṃ;\
> Passa kammānaṃ daḷhattaṃ,\
> na bhasmā hoti napi masi.
>
> []{#47 .sc}[]{#p_25Cn_1260 .ms}Puratthimenapi dhāvanti,\
> tato dhāvanti pacchimaṃ;\
> Uttarenapi dhāvanti,\
> tato dhāvanti dakkhiṇaṃ.
>
> []{#48 .sc}[]{#p_25Cn_1261 .ms}Yaṃ yaṃ disaṃ padhāvanti,\
> taṃ taṃ dvāraṃ pidhīyati;\
> Abhi­nikkha­mi­tāsā te,\
> sattā mokkhagavesino.
>
> []{#49 .sc}[]{#p_25Cn_1262 .ms}Na te tato nikkhamituṃ,\
> labhanti kammapaccayā;\
> Tesañca pāpakammantaṃ,\
> avipakkaṃ kataṃ bahunti.

[]{#50 .sc}[]{#p_25Cn_1263 .ms}Etaṃ bhayaṃ dukkhaṃ domanassaṃ kuto
jātaṃ? Tassa snehapaccayā ca nandipaccayā ca rāgapaccayā ca
nandi­rāga­pac­cayā ca jātaṃ.

[]{#51 .sc}[]{#p_25Cn_1264 .ms}Yāni ca nerayikāni dukkhāni yāni ca
tiracchā­na­yoni­kāni dukkhāni yāni ca petti­visa­yikāni dukkhāni yāni
ca mānusikāni dukkhāni, tāni kuto jātāni kuto sañjātāni kuto nibbattāni
kuto abhinibbattāni kuto pātubhūtāni? Tassa snehapaccayā ca nandipaccayā
ca rāgapaccayā ca nandi­rāga­pac­cayā ca bhavanti sambhavanti jāyanti
sañjāyanti nibbattanti abhi­nib­bat­tanti pātubhavantīti--- snehanvayaṃ
dukkhamidaṃ pahoti.

[]{#52 .sc}[]{#p_25Cn_1265 .ms}**Ādīnavaṃ snehajaṃ pekkhamāno**ti.
**Sneho**ti dve snehā---taṇhāsneho ca diṭṭhisneho ca ... pe ... ayaṃ
taṇhāsneho ... pe ... ayaṃ diṭṭhisneho. **Ādīnavaṃ snehajaṃ
pekkhamāno**ti taṇhāsneho ca diṭṭhisneho ca ādīnavaṃ snehajaṃ pekkhamāno
dakkhamāno olokayamāno nijjhāyamāno upapa­rikkha­mānoti---ādīnavaṃ
snehajaṃ pekkhamāno, eko care khag­ga­visāṇa­kappo. Tenāha so
pac­ce­ka­sambud­dho---

> []{#53 .sc}[]{#p_25Cn_1266 .ms}"­Saṃsag­ga­jātassa bhavanti snehā,\
> Snehanvayaṃ dukkhamidaṃ pahoti;\
> Ādīnavaṃ snehajaṃ pekkhamāno,\
> Eko care khag­ga­visāṇa­kappo"ti.
>
> []{#54 .sc} []{#p_25Cn_1267 .ms}[]{#msdiv123 .msdiv}**Mitte suhajje
> anukampamāno,**\
> **Hāpeti atthaṃ [paṭi­baddha­citto]{#note924 .var
> title="paṭi­bandha­citto (mr)"};**\
> **Etaṃ bhayaṃ [santhave]{#note925 .var title="sandhave (mr)"}
> pekkhamāno,**\
> **Eko care khag­ga­visāṇa­kappo.** (3)

[]{#55 .sc}[]{#p_25Cn_1268 .ms}**Mitte suhajje anukampamāno, hāpeti
atthaṃ paṭi­baddha­citto**ti. **Mittā**ti dve mittā---agārikamitto ca
[anāgārikamitto]{#note926 .var title="pabbajitamitto (mr)"} ca. Katamo
agārikamitto? Idhekacco duddadaṃ dadāti, duccajaṃ cajati, dukkaraṃ
karoti, dukkhamaṃ khamati, guyhamassa ācikkhati, guyhamassa
[parigūhati]{#note927 .var title="pariguyhati (bj, s1-3, mr)"}, āpadāsu
na vijahati, jīvitampissa atthāya pariccattaṃ hoti, khīṇe
nātimaññati---ayaṃ agārikamitto.

[]{#56 .sc}[]{#p_25Cn_1269 .ms}Katamo anāgārikamitto? Idha bhikkhu piyo
ca hoti manāpo ca garu ca bhāvanīyo ca vattā ca vacanakkhamo ca
gambhīrañca kathaṃ kattā, no ca aṭṭhāne niyojeti adhisīle samādapeti,
catunnaṃ sati­paṭṭhā­nā­naṃ bhāvanānuyoge samādapeti, catunnaṃ
sammap­pa­dhā­nā­naṃ ... pe ... catunnaṃ iddhipādānaṃ ... pañcannaṃ
indriyānaṃ ... pañcannaṃ balānaṃ ... sattannaṃ bojjhaṅgānaṃ ... ariyassa
aṭṭhaṅgikassa maggassa bhāvanānuyoge samādapeti---ayaṃ anāgārikamitto.

[]{#57 .sc}[]{#p_25Cn_1270 .ms}Suhajjā vuccanti yehi saha āgamanaṃ phāsu
gamanaṃ phāsu ṭhānaṃ phāsu [nisajjanaṃ]{#note928 .var
title="nisajjā (bj, mr) | nissajjanaṃ (s1-3)"} phāsu sayanaṃ phāsu
ālapanaṃ phāsu sallapanaṃ phāsu ullapanaṃ phāsu samullapanaṃ phāsu.
**Mitte suhajje anukampamāno hāpeti atthan**ti mitte ca suhajje ca
sandiṭṭhe ca sambhatte ca sahāye ca anukampamāno anupekkhamāno
anugaṇhamāno attatthampi paratthampi ubhayatthampi hāpeti,
diṭṭha­dham­mikampi atthaṃ hāpeti, samparāyikampi atthaṃ hāpeti,
paramatthampi hāpeti pahāpeti parihāpeti paridhaṃseti
[parivajjeti]{#note929 .var title="parisajjeti (s1-3)"}
antara­dhā­petīti---mitte suhajje anukampamāno hāpeti atthaṃ.

[]{#58 .sc}[]{#p_25Cn_1271 .ms}**Paṭi­baddha­citto**ti dvīhi kāraṇehi
paṭi­baddha­citto hoti---attānaṃ vā nīcaṃ ṭhapento paraṃ uccaṃ ṭhapento
paṭi­baddha­citto hoti, attānaṃ vā uccaṃ ṭhapento paraṃ nīcaṃ ṭhapento
paṭi­baddha­citto hoti. Kathaṃ attānaṃ nīcaṃ ṭhapento paraṃ uccaṃ
ṭhapento paṭi­baddha­citto hoti? Tumhe me bahūpakārā, ahaṃ tumhe nissāya
labhāmi
cīvara­piṇḍa­pāta­se­nāsa­na­gilāna­pac­ca­ya­bhesaj­ja­parik­khā­raṃ.
[Yampi]{#note931 .var title="yepi (bj, mr)"} me aññe dātuṃ vā kātuṃ vā
maññanti tumhe nissāya tumhe sampassantā. Yampi me porāṇaṃ mātāpettikaṃ
nāmagottaṃ, tampi me antarahitaṃ. Tumhehi ahaṃ ñāyāmi---asukassa
kulupako, asukāya kulupakoti. Evaṃ attānaṃ nīcaṃ ṭhapento paraṃ uccaṃ
ṭhapento paṭi­baddha­citto hoti.

[]{#59 .sc}[]{#p_25Cn_1272 .ms}Kathaṃ attānaṃ uccaṃ ṭhapento paraṃ nīcaṃ
ṭhapento paṭi­baddha­citto hoti? Ahaṃ tumhākaṃ bahūpakāro, tumhe maṃ
āgamma buddhaṃ saraṇaṃ gatā, dhammaṃ saraṇaṃ gatā, saṃghaṃ saraṇaṃ gatā,
pāṇātipātā paṭiviratā, adinnādānā paṭiviratā, kāmesu­micchā­cārā
paṭiviratā, musāvādā paṭiviratā, surā­meraya­majja­pa­mā­daṭṭhānā
paṭiviratā; ahaṃ tumhākaṃ uddesaṃ demi, paripucchaṃ demi, uposathaṃ
ācikkhāmi, navakammaṃ adhiṭṭhāmi. [Atha]{#note932 .var
title="atha ca (bj, s1-3)"} pana tumhe [maṃ ujjhitvā]{#note933 .var
title="pariccajitvā (s1-3)"} aññe sakkarotha [garuṃ karotha]{#note934
.var title="garukarotha (bj, s1-3)"} mānetha pūjethāti. Evaṃ attānaṃ
uccaṃ ṭhapento paraṃ nīcaṃ ṭhapento paṭi­baddha­citto hotīti---mitte
suhajje anukampamāno, hāpeti atthaṃ paṭi­baddha­citto.

[]{#60 .sc}[]{#p_25Cn_1273 .ms}**Etaṃ bhayaṃ santhave pekkhamāno**ti.
**Bhayan**ti jātibhayaṃ jarābhayaṃ byādhibhayaṃ maraṇabhayaṃ rājabhayaṃ
corabhayaṃ aggibhayaṃ udakabhayaṃ attānu­vāda­bhayaṃ parānu­vāda­bhayaṃ
daṇḍabhayaṃ duggatibhayaṃ ūmibhayaṃ kumbhilabhayaṃ
[āvaṭṭabhayaṃ]{#note935 .var title="ācaṭṭhabhayaṃ (bj)"}
[susumārabhayaṃ]{#note936 .var
title="susukābhayaṃ (bj) | suṃsu­mā­rabhayaṃ (s1-3)"} ājīvikabhayaṃ
asilokabhayaṃ parisa­sāraj­jabhayaṃ madanabhayaṃ bhayānakaṃ
chambhitattaṃ lomahaṃso cetaso ubbego utrāso. **Santhave**ti dve
santhavā---taṇhāsanthavo ca diṭṭhisanthavo ca ... pe ... ayaṃ
taṇhāsanthavo ... pe ... ayaṃ diṭṭhisanthavo. **Etaṃ bhayaṃ santhave
pekkhamāno**ti etaṃ bhayaṃ santhave pekkhamāno dakkhamāno olokayamāno
nijjhāyamāno upapa­rikkha­mānoti---etaṃ bhayaṃ santhave pekkhamāno, eko
care khag­ga­visāṇa­kappo. Tenāha so pac­ce­ka­sambud­dho---

> []{#61 .sc}[]{#p_25Cn_1274 .ms}"Mitte suhajje anukampamāno,\
> Hāpeti atthaṃ paṭi­baddha­citto;\
> Etaṃ bhayaṃ santhave pekkhamāno,\
> Eko care khag­ga­visāṇa­kappo"ti.
>
> []{#62 .sc} []{#pts58 .pts}[]{#p_25Cn_1275 .ms}[]{#msdiv124
> .msdiv}**Vaṃso visālova yathā visatto,**\
> **Puttesu dāresu ca yā apekkhā;**\
> **[Vaṃsakkaḷīrova]{#note938 .var
> title="vaṃsakaḷīrova (bj, s1-3) | vaṃsākalīrova (pts1) | vaṃse kaḷīrova (mr)"}
> asajjamāno,**\
> **Eko care khag­ga­visāṇa­kappo.** (4)

[]{#63 .sc}[]{#p_25Cn_1276 .ms}**Vaṃso visālova yathā visatto**ti vaṃso
vuccati veḷugumbo. Yathā [veḷugumbasmiṃ porāṇakā vaṃsā sattā]{#note939
.var title="veḷugumbasmiṃ kaṇṭakā jaṭitā saṃsibbitā (s1-3)"} visattā
āsattā laggā laggitā palibuddhā, evameva visattikā vuccati taṇhā. Yo
rāgo sārāgo anunayo anurodho nandī nandirāgo cittassa sārāgo icchā
mucchā ajjhosānaṃ gedho paligedho saṅgo paṅko ejā māyā janikā sañjananī
sibbinī jālinī saritā visattikā suttaṃ visaṭā āyūhanī dutiyā paṇidhi
bhavanetti vanaṃ vanatho santhavo sineho apekkhā paṭibandhu āsā āsīsanā
āsīsitattaṃ rūpāsā saddāsā gandhāsā rasāsā phoṭṭhabbāsā lābhāsā dhanāsā
puttāsā jīvitāsā jappā pajappā abhijappā jappanā jappitattaṃ loluppaṃ
loluppāyanā loluppā­yi­tattaṃ pucchañjikatā sādhukamyatā adhammarāgo
visamalobho nikanti nikāmanā patthanā pihanā sampatthanā kāmataṇhā
bhavataṇhā vibhavataṇhā rūpataṇhā arūpataṇhā nirodhataṇhā rūpataṇhā
saddataṇhā gandhataṇhā rasataṇhā ­phoṭṭhab­ba­taṇhā dhammataṇhā ogho
yogo gantho upādānaṃ āvaraṇaṃ nīvaraṇaṃ chadanaṃ bandhanaṃ upakkileso
anusayo pariyuṭṭhānaṃ latā vevicchaṃ dukkhamūlaṃ dukkhanidānaṃ
dukkhappabhavo mārapāso mārabaḷisaṃ māravisayo māranivāso mārabandhanaṃ
taṇhānadī taṇhājālaṃ taṇhāgaddulaṃ taṇhāsamuddo abhijjhā lobho
akusalamūlaṃ.

[]{#64 .sc} []{#p_25Cn_1277 .ms}**Visattikā**ti kenaṭṭhena visattikā?
Visālāti visattikā visatāti visattikā, visaṭāti visattikā, visamāti
visattikā, visakkatīti visattikā, visaṃharatīti visattikā, visaṃvādikāti
visattikā, visamūlāti visattikā, visaphalāti visattikā,
visa­pari­bhogāti visattikā. Visālā vā pana taṇhā rūpe sadde gandhe rase
phoṭṭhabbe kule gaṇe āvāse lābhe yase pasaṃsāya sukhe cīvare piṇḍapāte
senāsane gilāna­pac­ca­ya­bhesaj­ja­parik­khāre kāmadhātuyā rūpadhātuyā
arūpadhātuyā kāmabhave rūpabhave arūpabhave saññābhave asaññābhave
neva­saññā­nā­saññā­bhave ekavokārabhave catuvo­kāra­bhave
pañca­vo­kāra­bhave atīte anāgate paccuppanne
diṭṭha­suta­mu­taviñ­ñātab­besu dhammesu visatā
vitthatāti---visattikāti---vaṃso visālova yathā visatto.

[]{#65 .sc}[]{#p_25Cn_1278 .ms}**Puttesu dāresu ca yā apekkhā**ti.
**Puttā**ti cattāro puttā---atrajo putto, khettajo putto, dinnako putto,
antevāsiko putto. **Dārā** vuccanti bhariyāyo. **Apekkhā**
[vuccanti]{#note941 .var title="vuccati (bj, s1-3)"} taṇhā. Yo rāgo
sārāgo ... pe ... abhijjhā lobho akusalamūlanti---puttesu dāresu ca yā
apekkhā.

[]{#66 .sc}[]{#p_25Cn_1279 .ms}**Vaṃsakkaḷīrova asajjamāno**ti vaṃso
vuccati veḷugumbo. Yathā veḷugumbasmiṃ [taruṇakā kaḷīrakā]{#note942 .var
title="taruṇakā kaḷīrā (bj) | taruṇakaḷīrā (s1-3)"} [asattā alaggā
agadhitā]{#note943 .var
title="asattā alaggā (bj) | asattā alaggā apaliveṭṭhitā (s1-3)"}
apalibuddhā nikkhantā nissaṭā vippamuttā evameva. **Sajjā**ti dve
[sajjanā]{#note944 .var title="sajjā (bj)"}---[taṇhāsajjanā ca
diṭṭhisajjanā ca]{#note945 .var
title="taṇhāsajjā ca diṭṭhisajjā ca (bj)"} ... pe ... ayaṃ taṇhāsajjanā
... pe ... ayaṃ diṭṭhisajjanā. Tassa pac­ce­ka­sambud­dhassa
taṇhāsajjanā pahīnā, diṭṭhisajjanā paṭinissaṭṭhā.
[Taṇhāsajjanāya]{#note946 .var title="taṇhāsajjāya (bj)"} pahīnattā
diṭṭhi­saj­janāya paṭi­nissaṭ­ṭhattā so pac­ce­ka­sambud­dho rūpe na
sajjati sadde na sajjati gandhe na sajjati rase na sajjati phoṭṭhabbe na
sajjati kule ... pe ... gaṇe ... āvāse ... lābhe ... yase ... pasaṃsāya
... sukhe ... cīvare ... piṇḍapāte ... senāsane ...
gilāna­pac­ca­ya­bhesaj­ja­parik­khāre ... kāmadhātuyā ... rūpadhātuyā
... arūpadhātuyā ... kāmabhave ... rūpabhave ... arūpabhave ...
saññābhave ... asaññābhave ... neva­saññā­nā­saññā­bhave ...
ekavokārabhave ... catuvo­kāra­bhave ... pañca­vo­kāra­bhave ... atīte
... anāgate ... paccuppanne ... diṭṭha­suta­mu­taviñ­ñātab­besu dhammesu
na sajjati na gaṇhāti na bajjhati na palibajjhati na mucchati; nikkhanto
nissaṭo vippamutto visaññutto vimariyā­di­ka­tena cetasā
viharatīti---vaṃsakkaḷīrova asajjamāno, eko care khag­ga­visāṇa­kappo.
Tenāha so pac­ce­ka­sambud­dho---

> []{#67 .sc}[]{#p_25Cn_1280 .ms}"Vaṃso visālova yathā visatto,\
> Puttesu dāresu ca yā apekkhā;\
> Vaṃsakkaḷīrova asajjamāno,\
> Eko care khag­ga­visāṇa­kappo"ti.
>
> []{#68 .sc} []{#p_25Cn_1281 .ms}[]{#msdiv125 .msdiv}**Migo araññamhi
> yathā [abaddho]{#note948 .var title="abandho (s1-3, pts1, mr)"}**,\
> **Yenicchakaṃ gacchati gocarāya;**\
> **Viññū naro seritaṃ pekkhamāno,**\
> **Eko care khag­ga­visāṇa­kappo.** (5)

[]{#69 .sc}[]{#p_25Cn_1282 .ms}**Migo araññamhi yathā abaddho,
yenicchakaṃ gacchati gocarāyā**ti. **Migo**ti dve migā---eṇimigo ca
[pasadamigo]{#note949 .var
title="sarabhāmigo (s1) | sarabhamigo (s2, s3)"} ca. Yathā
[āraññiko]{#note950 .var title="āraññako (bj, s1-3, mr)"} migo [araññe
pavane caramāno]{#note951 .var
title="araññe pavane ca caramāno (bj) | araññe vasamāno (s1-3)"}
vissattho gacchati vissattho tiṭṭhati vissattho nisīdati vissattho
seyyaṃ kappeti.

[]{#70 .sc}[]{#p_25Cn_1283 .ms}Vuttañhetaṃ bhagavatā---"seyyathāpi,
bhikkhave, āraññiko migo araññe pavane caramāno vissattho gacchati
vissattho tiṭṭhati vissattho nisīdati vissattho seyyaṃ kappeti. Taṃ
kissa hetu? Anāpāthagato, bhikkhave, luddassa. Evameva kho, bhikkhave,
bhikkhu vivicceva kāmehi vivicca akusalehi dhammehi savitakkaṃ savicāraṃ
vivekajaṃ pītisukhaṃ paṭhamaṃ jhānaṃ upasampajja viharati. Ayaṃ vuccati,
bhikkhave, 'bhikkhu andhamakāsi māraṃ, [apadaṃ]{#note953 .var
title="paraṃ (mr)"} vadhitvā māracakkhuṃ adassanaṃ gato pāpimato'.

[]{#71 .sc}[]{#p_25Cn_1284 .ms}Puna caparaṃ, bhikkhave, bhikkhu
vitak­ka­vicārā­naṃ vūpasamā ajjhattaṃ sampasādanaṃ cetaso ekodibhāvaṃ
avitakkaṃ avicāraṃ samādhijaṃ pītisukhaṃ dutiyaṃ jhānaṃ upasampajja
viharati. Ayaṃ vuccati, bhikkhave, 'bhikkhu andhamakāsi māraṃ, apadaṃ
vadhitvā māracakkhuṃ adassanaṃ gato pāpimato'.

[]{#72 .sc}[]{#p_25Cn_1285 .ms}Puna caparaṃ, bhikkhave, bhikkhu pītiyā
ca virāgā upekkhako ca viharati sato ca sampajāno sukhañca kāyena
paṭisaṃvedeti, yaṃ taṃ ariyā ācikkhanti 'upekkhako satimā sukhavihārī'ti
tatiyaṃ jhānaṃ upasampajja viharati. Ayaṃ vuccati, bhikkhave, 'bhikkhu
andhamakāsi māraṃ, apadaṃ vadhitvā māracakkhuṃ adassanaṃ gato pāpimato'.

[]{#73 .sc}[]{#p_25Cn_1286 .ms}Puna caparaṃ, bhikkhave, bhikkhu sukhassa
ca pahānā dukkhassa ca pahānā pubbeva somanas­sa­do­manas­sā­naṃ
atthaṅgamā aduk­kha­ma­su­khaṃ upekkhā­sati­pāri­suddhiṃ catutthaṃ
jhānaṃ upasampajja viharati. Ayaṃ vuccati, bhikkhave, 'bhikkhu
andhamakāsi māraṃ, apadaṃ vadhitvā māracakkhuṃ adassanaṃ gato pāpimato'.

[]{#74 .sc}[]{#p_25Cn_1287 .ms}Puna caparaṃ, bhikkhave, bhikkhu sabbaso
rūpasaññānaṃ samatikkamā paṭi­gha­saññā­naṃ atthaṅgamā
nānat­ta­saññā­naṃ amanasikārā 'ananto ākāso'ti ākāsānañ­cāyata­naṃ
upasampajja viharati. Ayaṃ vuccati, bhikkhave, 'bhikkhu andhamakāsi
māraṃ, apadaṃ vadhitvā māracakkhuṃ adassanaṃ gato pāpimato'.

[]{#75 .sc}[]{#p_25Cn_1288 .ms}Puna caparaṃ, bhikkhave, bhikkhu sabbaso
ākāsānañ­cāyata­naṃ samatikkamma 'anantaṃ viññāṇan'ti
viñ­ñā­ṇañ­cāyata­naṃ upasampajja viharati ... pe ....

[]{#76 .sc}[]{#p_25Cn_1289 .ms}Puna caparaṃ, bhikkhave, sabbaso
viñ­ñā­ṇañ­cāyata­naṃ samatikkamma 'natthi kiñcī'ti ākiñ­cañ­ñā­yatanaṃ
upasampajja viharati ... pe ....

[]{#77 .sc}[]{#p_25Cn_1290 .ms}Puna caparaṃ, bhikkhave, sabbaso
ākiñ­cañ­ñā­yatanaṃ samatikkamma neva­saññā­nā­sañ­ñāyata­naṃ
upasampajja viharati ... pe ....

[]{#78 .sc}[]{#p_25Cn_1291 .ms}Puna caparaṃ, bhikkhave, sabbaso
neva­saññā­nā­sañ­ñāyata­naṃ samatikkamma saññā­ve­dayi­ta­nirodhaṃ
upasampajja viharati, paññāya cassa disvā āsavā parikkhīṇā honti. Ayaṃ
vuccati, bhikkhave, 'bhikkhu andhamakāsi māraṃ, apadaṃ vadhitvā
māracakkhuṃ adassanaṃ gato pāpimato', tiṇṇo loke visattikaṃ. So
vissattho gacchati vissattho tiṭṭhati vissattho nisīdati vissattho
seyyaṃ kappeti. Taṃ kissa hetu? Anāpāthagato, bhikkhave,
pāpimato"ti---migo araññamhi yathā abaddho, yenicchakaṃ gacchati
gocarāya.

[]{#79 .sc}[]{#p_25Cn_1292 .ms}**Viññū naro seritaṃ pekkhamāno**ti.
**Viññū**ti paṇḍito paññavā buddhimā ñāṇī vibhāvī medhāvī. **Naro**ti
satto māṇavo poso puggalo jīvo jāgu jantu indagu manujo. **Serī**ti dve
serī---dhammopi serī puggalopi serī. Katamo dhammo serī? Cattāro
satipaṭṭhānā cattāro sammappadhānā cattāro iddhipādā pañcindriyāni pañca
balāni satta bojjhaṅgā ariyo aṭṭhaṅgiko maggo---ayaṃ dhammo serī. Katamo
puggalo serī? Yo iminā serinā dhammena samannāgato, so vuccati puggalo
serī. **Viññū naro seritaṃ pekkhamāno**ti viññū naro seritaṃ dhammaṃ
pekkhamāno, dakkhamāno olokayamāno nijjhāyamāno
upapa­rikkha­mānoti---viññū naro seritaṃ pekkhamāno, eko care
khag­ga­visāṇa­kappo. Tenāha so pac­ce­ka­sambud­dho---

> []{#80 .sc}[]{#p_25Cn_1293 .ms}"Migo araññamhi yathā abaddho,\
> Yenicchakaṃ gacchati gocarāya;\
> Viññū naro seritaṃ pekkhamāno,\
> Eko care khag­ga­visāṇa­kappo"ti.
>
> []{#81 .sc} []{#p_25Cn_1294 .ms}[]{#msdiv126 .msdiv}**Āmantanā hoti
> sahāyamajjhe,**\
> **Vāse ṭhāne gamane cārikāya;**\
> **Anabhijjhitaṃ seritaṃ pekkhamāno,**\
> **Eko care khag­ga­visāṇa­kappo.** (6)

[]{#82 .sc}[]{#p_25Cn_1295 .ms}**Āmantanā hoti sahāyamajjhe, vāse ṭhāne
gamane cārikāyā**ti **sahāyā** vuccanti yehi saha āgamanaṃ phāsu gamanaṃ
phāsu gamanāgamanaṃ phāsu ṭhānaṃ phāsu [nisajjanaṃ]{#note955 .var
title="nisajjaṃ (bj)"} phāsu sayanaṃ phāsu ālapanaṃ phāsu sallapanaṃ
phāsu ullapanaṃ phāsu samullapanaṃ phāsu. **Āmantanā hoti sahāyamajjhe,
vāse ṭhāne gamane cārikāyā**ti sahāyamajjhe vāsepi ṭhānepi gamanepi
cārikāyapi attattha­man­tanā parat­tha­mantanā ubha­yattha­man­tanā
diṭṭha­dham­mikat­tha­mantanā sam­parā­yikat­tha­mantanā
[paramat­tha­mantanā]{#note956 .var title="ubha­yattha­man­tanā (mr)"}
ti---āmantanā hoti sahāyamajjhe, vāse ṭhāne gamane cārikāya.

[]{#83 .sc}[]{#p_25Cn_1296 .ms}**Anabhijjhitaṃ seritaṃ pekkhamāno**ti
anabhijjhitaṃ etaṃ vatthu bālānaṃ asappurisānaṃ titthiyānaṃ
tittha­ya­sāvakā­naṃ, yadidaṃ---bhaṇḍu­kāsāya­vat­thava­sa­natā.
Abhijjhitaṃ etaṃ vatthu paṇḍitānaṃ sappurisānaṃ buddha­sāvakā­naṃ
pac­ce­ka­buddhā­naṃ, yadidaṃ--- bhaṇḍu­kāsāya­vat­thava­sa­natā.
**Serī**ti dve serī---dhammopi serī puggalopi serī. Katamo dhammo serī?
Cattāro satipaṭṭhānā ... pe ... ariyo aṭṭhaṅgiko maggo---ayaṃ dhammo
serī. Katamo puggalo serī? Yo iminā serinā dhammena samannāgato, so
vuccati puggalo serī. **Anabhijjhitaṃ seritaṃ pekkhamāno**ti seritaṃ
dhammaṃ pekkhamāno dakkhamāno olokayamāno nijjhāyamāno
upapa­rikkha­mānoti---anabhijjhitaṃ seritaṃ pekkhamāno, eko care
khag­ga­visāṇa­kappo. Tenāha so pac­ce­ka­sambud­dho---

> []{#84 .sc}[]{#p_25Cn_1297 .ms}"Āmantanā hoti sahāyamajjhe,\
> Vāse ṭhāne gamane cārikāya;\
> Anabhijjhitaṃ seritaṃ pekkhamāno,\
> Eko care khag­ga­visāṇa­kappo"ti.
>
> []{#85 .sc} []{#pts59 .pts}[]{#p_25Cn_1298 .ms}[]{#msdiv127
> .msdiv}**[Khiḍḍā]{#note958 .var title="khiṭṭā (mr)"} ratī hoti
> sahāyamajjhe,**\
> **Puttesu ca vipulaṃ hoti pemaṃ;**\
> **[Piyavippayogaṃ]{#note959 .var title="vippayogampi (mr)"}
> vijigucchamāno,**\
> **Eko care khag­ga­visāṇa­kappo.** (7)

[]{#86 .sc}[]{#p_25Cn_1299 .ms}**Khiḍḍā ratī hoti sahāyamajjhe**ti.
**Khiḍḍā**ti dve khiḍḍā---kāyikā ca khiḍḍā vācasikā ca khiḍḍā. Katamā
kāyikā khiḍḍā? Hatthīhipi kīḷanti, assehipi kīḷanti, rathehipi kīḷanti,
dhanūhipi kīḷanti, tharūhipi kīḷanti, aṭṭhapadehipi kīḷanti,
dasapadehipi kīḷanti, ākāsepi kīḷanti, pari­hāra­pa­thepi kīḷanti,
santikāyapi kīḷanti, khalikāyapi kīḷanti, ghaṭikāyapi kīḷanti,
salāka­hat­thenapi kīḷanti, akkhenapi kīḷanti, paṅgacīrenapi kīḷanti,
vaṅkakenapi kīḷanti, mokkhacikāyapi kīḷanti, ciṅgulakenapi kīḷanti,
pattāḷhakenapi kīḷanti, rathakenapi kīḷanti, dhanukenapi kīḷanti,
akkharikāyapi kīḷanti, manesikāyapi kīḷanti, yathāvajjenapi kīḷanti.
Ayaṃ kāyikā khiḍḍā.

[]{#87 .sc}[]{#p_25Cn_1300 .ms}Katamā vācasikā khiḍḍā? Mukhabherikaṃ
mukhālambaraṃ [mukha­ḍiṇ­ḍi­makaṃ]{#note961 .var
title="mukha­deṇḍima­kaṃ (bj, s1-3) | mukha­din­di­makaṃ (mr)"}
mukhacalimakaṃ [mukhakerakaṃ]{#note962 .var
title="mukha­bherū­lakaṃ (bj) | mukha­bheru­ḷakaṃ (s1-3)"}
mukha­dad­darikaṃ nāṭakaṃ lāsaṃ gītaṃ davakammaṃ. Ayaṃ vācasikā khiḍḍā.

[]{#88 .sc}[]{#p_25Cn_1301 .ms}**Ratī**ti anukkaṇ­ṭhi­tādhi­vacana­metaṃ
ratīti. **Sahāyā** vuccanti yehi saha āgamanaṃ phāsu gamanaṃ phāsu
gamanāgamanaṃ phāsu ṭhānaṃ phāsu nisajjanaṃ phāsu sayanaṃ phāsu ālapanaṃ
phāsu sallapanaṃ phāsu ullapanaṃ phāsu samullapanaṃ phāsu. **Khiḍḍā ratī
hoti sahāyamajjhe**ti khiḍḍā ca rati ca sahāyamajjhe hotīti---khiḍḍā
ratī hoti sahāyamajjhe.

[]{#89 .sc}[]{#p_25Cn_1302 .ms}**Puttesu ca vipulaṃ hoti peman**ti.
**Puttā**ti cattāro puttā---atrajo putto, khettajo putto, dinnako putto,
antevāsiko putto. **Puttesu ca vipulaṃ hoti peman**ti puttesu ca
adhimattaṃ hoti pemanti---puttesu ca vipulaṃ hoti pemaṃ.

[]{#90 .sc}[]{#p_25Cn_1303 .ms}**Piyavippayogaṃ vijigucchamāno**ti dve
piyā---sattā vā saṅkhārā vā. Katame sattā piyā? Idha yassa te honti
atthakāmā hitakāmā phāsukāmā yogakkhemakāmā mātā vā pitā vā bhātā vā
bhaginī vā putto vā dhītā vā mittā vā amaccā vā ñātī vā sālohitā vā, ime
sattā piyā.

[]{#91 .sc}[]{#p_25Cn_1304 .ms}Katame saṅkhārā piyā? Manāpikā rūpā
manāpikā saddā manāpikā gandhā manāpikā rasā manāpikā phoṭṭhabbā, ime
saṅkhārā piyā. **Piyavippayogaṃ vijigucchamāno**ti piyānaṃ vippayogaṃ
vijigucchamāno aṭṭiyamāno harāyamānoti---piyavippayogaṃ vijigucchamāno,
eko care khag­ga­visāṇa­kappo. Tenāha so pac­ce­ka­sambud­dho---

> []{#92 .sc}[]{#p_25Cn_1305 .ms}"Khiḍḍā ratī hoti sahāyamajjhe,\
> Puttesu ca vipulaṃ hoti pemaṃ;\
> Piyavippayogaṃ vijigucchamāno,\
> Eko care khag­ga­visāṇa­kappo"ti.
>
> []{#93 .sc} []{#p_25Cn_1306 .ms}[]{#msdiv128 .msdiv}**Cātuddiso
> appaṭigho ca hoti,**\
> **Santussamāno itarītarena;**\
> **Parissayānaṃ sahitā achambhī,**\
> **Eko care khag­ga­visāṇa­kappo.** (8)

[]{#94 .sc}[]{#p_25Cn_1307 .ms}**Cātuddiso appaṭigho ca hotī**ti.
**Cātuddiso**ti so pac­ce­ka­sambud­dho mettā­saha­gatena cetasā ekaṃ
disaṃ pharitvā viharati, tathā dutiyaṃ, tathā tatiyaṃ, tathā catutthaṃ.
Iti uddhamadho tiriyaṃ sabbadhi sabbattatāya sabbāvantaṃ lokaṃ
mettā­saha­gatena cetasā vipulena mahaggatena appamāṇena averena
[abyāpajjena]{#note965 .var title="abyāpajjhena (bj, s1-3)"} pharitvā
viharati. Karuṇā­saha­gatena ... pe ... muditā­saha­gatena ... pe ...
upekkhā­saha­gatena cetasā ekaṃ disaṃ pharitvā viharati, tathā dutiyaṃ,
tathā tatiyaṃ ... pe ... abyāpajjena pharitvā viharati. **Cātuddiso
appaṭigho ca hotī**ti mettāya bhāvitattā ye puratthimāya disāya sattā te
[appaṭikūlā]{#note966 .var title="appaṭikulā (s1-3, pts1)"} honti, ye
dakkhiṇāya disāya sattā te appaṭikūlā honti, ye pacchimāya disāya sattā
te appaṭikūlā honti, ye uttarāya disāya sattā te appaṭikūlā honti, ye
puratthimāya anudisāya sattā te appaṭikūlā honti, ye dakkhiṇāya
anudisāya sattā te appaṭikūlā honti, ye pacchimāya anudisāya sattā te
appaṭikūlā honti, ye uttarāya anudisāya sattā te appaṭikūlā honti, ye
heṭṭhimāya disāya sattā te appaṭikūlā honti, ye uparimāya disāya sattā
te appaṭikūlā honti, ye disāsu vidisāsu sattā te appaṭikūlā honti;
karuṇāya bhāvitattā muditāya bhāvitattā upekkhāya bhāvitattā ye
puratthimāya disāya sattā te appaṭikūlā honti ... pe ... ye disāsu
vidisāsu sattā te appaṭikūlā hontīti---cātuddiso appaṭigho ca hoti.

[]{#95 .sc}[]{#p_25Cn_1308 .ms}**Santussamāno itarītarenā**ti so
pac­ce­ka­sambud­dho santuṭṭho hoti itarītarena cīvarena,
itarīta­ra­cīva­rasan­tuṭ­ṭhiyā ca vaṇṇavādī, na ca cīvarahetu anesanaṃ
[appatirūpaṃ]{#note967 .var title="appaṭirūpaṃ (s1-3)"} āpajjati.
Aladdhā ca cīvaraṃ na paritassati, laddhā ca cīvaraṃ [agadhito]{#note968
.var title="agathito (bj)"} amucchito [anajjhosanno]{#note969 .var
title="anajjhāpanno (bj, c1) | anajjhopanno (s1-3)"} ādīnavadassāvī
nissaraṇapañño paribhuñjati. Tāya ca pana
itarīta­ra­cīva­rasan­tuṭ­ṭhiyā nevattā­nukkaṃ­seti na paraṃ vambheti.
Yo hi tattha dakkho analaso sampajāno patissato, ayaṃ vuccati
pac­ce­ka­sambud­dho porāṇe aggaññe ariyavaṃse ṭhito. Santuṭṭho hoti
itarītarena piṇḍapātena ... pe ...

[]{#96 .sc}[]{#p_25Cn_1309 .ms}Santuṭṭho hoti itarītarena senāsanena ...
pe ... santuṭṭho hoti itarītarena
gilāna­pac­ca­ya­bhesaj­ja­parik­khā­rena,
itarīta­ra­gilāna­pac­ca­ya­bhesaj­ja­parik­khā­ra­san­tuṭ­ṭhiyā ca
vaṇṇavādī, na ca gilāna­pac­ca­ya­bhesaj­ja­parik­khā­ra­hetu anesanaṃ
appatirūpaṃ āpajjati. Aladdhā ca
gilāna­pac­ca­ya­bhesaj­ja­parik­khā­rā­naṃ na paritassati. Laddhā ca
gilāna­pac­ca­ya­bhesaj­ja­parik­khā­raṃ agadhito amucchito anajjhosanno
ādīnavadassāvī nissaraṇapañño paribhuñjati. Tāya ca
itarīta­ra­gilāna­pac­ca­ya­bhesaj­ja­parik­khā­ra­san­tuṭ­ṭhiyā
nevattā­nukkaṃ­seti na paraṃ vambheti. Yo hi tattha dakkho analaso
sampajāno patissato, ayaṃ vuccati pac­ce­ka­sambud­dho porāṇe aggaññe
ariyavaṃse ṭhitoti---santussamāno itarītarena.

[]{#97 .sc}[]{#p_25Cn_1310 .ms}**Parissayānaṃ sahitā achambhī**ti.
**Parissayā**ti dve parissayā---pākaṭa­pa­rissayā ca
paṭicchan­na­pa­rissayā ca. Katame **pākaṭa­pa­rissayā**? Sīhā byagghā
dīpī acchā taracchā kokā [mahiṃsā]{#note971 .var
title="mahisā (bj) | gomahisā (s1-3)"} hatthī ahī vicchikā satapadī,
corā vā assu mānavā vā katakammā vā akatakammā vā, cakkhurogo sotarogo
ghānarogo jivhārogo kāyarogo sīsarogo kaṇṇarogo mukharogo dantarogo kāso
sāso pināso ḍāho jaro kucchirogo mucchā pakkhandikā sūlā visūcikā
kuṭṭhaṃ gaṇḍo kilāso soso apamāro daddu kaṇḍu kacchu rakhasā vitacchikā
lohitapittaṃ madhumeho aṃsā piḷakā bhagandalā, pitta­sa­muṭṭhānā ābādhā
semha­sa­muṭṭhānā ābādhā vātasamuṭṭhānā ābādhā sannipātikā ābādhā
utupariṇāmajā ābādhā visama­pari­hārajā ābādhā opakkamikā ābādhā
kammavipākajā ābādhā, sītaṃ uṇhaṃ jighacchā pipāsā uccāro passāvo
ḍaṃsa­ma­kasavā­tātapa­sarīsa­pa­samphassā iti vā. Ime vuccanti
pākaṭa­pa­rissayā.

[]{#98 .sc}[]{#p_25Cn_1311 .ms}Katame **paṭicchan­na­pa­rissayā**?
Kāyaduccaritaṃ vacīduccaritaṃ manoduccaritaṃ kāmacchan­da­nīvara­ṇaṃ
­byāpā­da­nīvara­ṇaṃ thina­middha­nīvara­ṇaṃ
uddhac­ca­kukkuc­ca­nīvara­ṇaṃ vici­kicchā­nīvara­ṇaṃ rāgo doso moho
kodho upanāho makkho paḷāso issā macchariyaṃ māyā sāṭheyyaṃ thambho
sārambho māno atimāno mado pamādo, sabbe kilesā sabbe duccaritā sabbe
darathā sabbe pariḷāhā sabbe santāpā sab­bā­kusa­lā­bhi­saṅ­khārā. Ime
vuccanti paṭicchan­na­pa­rissayā.

[]{#99 .sc}[]{#p_25Cn_1312 .ms}**Parissayā**ti kenaṭṭhena parissayā?
Parisahantīti parissayā, parihānāya saṃvattantīti parissayā, tatrāsayāti
parissayā. Kathaṃ parisahantīti parissayā? Te parissayā taṃ puggalaṃ
sahanti parisahanti abhibhavanti ajjhottharanti pariyādiyanti
[maddanti]{#note972 .var
title="parimaddanti (bj) | piḷenti (s1) | pīḷenti (s2, s3)"}. Evaṃ
parisahantīti---parissayā.

[]{#100 .sc}[]{#p_25Cn_1313 .ms}Kathaṃ parihānāya saṃvattantīti
parissayā? Te parissayā kusalānaṃ dhammānaṃ antarāyāya parihānāya
saṃvattanti. Katamesaṃ kusalānaṃ dhammānaṃ? Sammā­paṭi­padāya
anu­loma­paṭi­padāya apac­canī­ka­paṭi­padāya anvat­tha­paṭi­padāya
dhammā­nu­dhamma­paṭi­padāya sīlesu pari­pūra­kā­ri­tāya indriyesu
guttadvāratāya bhojane mattaññutāya jāgari­yā­nuyogassa
sati­sam­pajañ­ñassa catunnaṃ sati­paṭṭhā­nā­naṃ bhāva­nā­nuyogassa,
catunnaṃ sammap­pa­dhā­nā­naṃ ... catunnaṃ iddhipādānaṃ ... pañcannaṃ
indriyānaṃ ... pañcannaṃ balānaṃ ... sattannaṃ bojjhaṅgānaṃ ... ariyassa
aṭṭhaṅgikassa maggassa bhāva­nā­nuyogassa---imesaṃ kusalānaṃ dhammānaṃ
antarāyāya parihānāya saṃvattanti. Evaṃ parihānāya
saṃvattantīti---parissayā.

[]{#101 .sc}[]{#p_25Cn_1314 .ms}Kathaṃ tatrāsayāti parissayā?
[Tatthete]{#note973 .var title="tatra te (mr)"} pāpakā akusalā dhammā
uppajjanti atta­bhāva­sannis­sayā. Yathā bile bilāsayā pāṇā sayanti,
[dake dakāsayā]{#note974 .var title="udake udakāsayā (s1-3)"} pāṇā
sayanti, vane vanāsayā pāṇā sayanti, rukkhe rukkhāsayā pāṇā sayanti;
evameva tatthete pāpakā akusalā dhammā uppajjanti
atta­bhāva­san­nissa­yāti. Evampi tatrāsayāti---parissayā.

[]{#102 .sc}[]{#p_25Cn_1315 .ms}Vuttañhetaṃ bhagavatā---" sāntevāsiko,
bhikkhave, bhikkhu sācariyako dukkhaṃ na phāsu viharati. Kathañca,
bhikkhave, bhikkhu sāntevāsiko sācariyako dukkhaṃ na phāsu viharati?
Idha, bhikkhave, bhikkhu cakkhunā rūpaṃ disvā uppajjanti ye pāpakā
akusalā dhammā, sarasaṅkappā [saṃyojanīyā]{#note976 .var
title="saññojaniyā (bj) | saṃyojanikā (mr)"}, tyassa anto vasanti
anvāssavanti pāpakā akusalā dhammāti. Tasmā sāntevāsiko vuccati. Tena
samudācarena [samudācaranti naṃ]{#note977 .var
title="te na samudācaranti (bj) | te naṃ samudācaranti (s1-3)"} pāpakā
akusalā dhammāti. Tasmā sācariyakoti vuccati.

[]{#103 .sc}[]{#p_25Cn_1316 .ms}Puna caparaṃ, bhikkhave, bhikkhuno
sotena saddaṃ sutvā ... pe ... ghānena gandhaṃ ghāyitvā ... pe ...
jivhāya rasaṃ sāyitvā ... pe ... kāyena phoṭṭhabbaṃ phusitvā ... pe ...
manasā dhammaṃ viññāya uppajjanti ye pāpakā akusalā dhammā sarasaṅkappā
saṃyojanīyā, tyassa anto vasanti anvāssavanti pāpakā akusalā dhammāti.
Tasmā sāntevāsikoti vuccati. Tena samudācarena samudācaranti naṃ pāpakā
akusalā dhammāti. Tasmā sācariyakoti vuccati. Evaṃ kho, bhikkhave,
bhikkhu sāntevāsiko sācariyako dukkhaṃ na phāsu viharatī"ti. Evampi,
tatrāsayāti---parissayā.

[]{#104 .sc}[]{#p_25Cn_1317 .ms}Vuttañhetaṃ bhagavatā---" tayome,
bhikkhave, antarāmalā antarāamittā antarāsapattā antarāvadhakā
anta­rāpaccat­thikā. Katame tayo? Lobho, bhikkhave,
[antarāmalo]{#note979 .var title="antarāmalaṃ (bj, s1, s2, mr)"}
antarāamitto antarāsapatto antarāvadhako anta­rāpaccat­thiko, doso,
bhikkhave ... pe ... moho, bhikkhave, antarāmalo antarāamitto
antarāsapatto antarāvadhako anta­rāpaccat­thiko. Ime kho, bhikkhave,
tayo antarāmalā antarāamittā antarāsapattā antarāvadhakā
antarā­pac­catthi­kāti.

> []{#105 .sc}[]{#p_25Cn_1318 .ms}Anatthajanano lobho,\
> lobho cittappakopano;\
> Bhayamantarato jātaṃ,\
> taṃ jano nāvabujjhati.
>
> []{#106 .sc}[]{#p_25Cn_1319 .ms}Luddho atthaṃ na jānāti,\
> luddho dhammaṃ na passati;\
> Andhatamaṃ tadā hoti,\
> yaṃ lobho sahate naraṃ.
>
> []{#107 .sc}[]{#p_25Cn_1320 .ms}Anatthajanano doso,\
> doso cittappakopano;\
> Bhayamantarato jātaṃ,\
> taṃ jano nāvabujjhati.
>
> []{#108 .sc}[]{#p_25Cn_1321 .ms}Duṭṭho atthaṃ na jānāti,\
> duṭṭho dhammaṃ na passati;\
> Andhatamaṃ tadā hoti,\
> yaṃ doso sahate naraṃ.
>
> []{#109 .sc}[]{#p_25Cn_1322 .ms}Anatthajanano moho,\
> moho cittappakopano;\
> Bhayamantarato jātaṃ,\
> taṃ jano nāvabujjhati.
>
> []{#110 .sc}[]{#p_25Cn_1323 .ms}Mūḷho atthaṃ na jānāti,\
> mūḷho dhammaṃ na passati;\
> Andhatamaṃ tadā hoti,\
> yaṃ moho sahate naran"ti.

[]{#111 .sc}[]{#p_25Cn_1324 .ms}Evampi, tatrāsayāti---parissayā.

[]{#112 .sc}[]{#p_25Cn_1325 .ms}Vuttañhetaṃ bhagavatā---" tayo kho,
mahārāja, purisassa dhammā ajjhattaṃ uppajjamānā uppajjanti ahitāya
dukkhāya aphāsuvihārāya. Katame tayo? Lobho kho, mahārāja, purisassa
dhammo ajjhattaṃ uppajjamāno uppajjati ahitāya dukkhāya aphāsuvihārāya;
doso kho, mahārāja ... pe ... moho kho, mahārāja, purisassa dhammo
ajjhattaṃ uppajjamāno uppajjati ahitāya dukkhāya aphāsuvihārāya. Ime
kho, mahārāja, tayo purisassa dhammā ajjhattaṃ uppajjamānā uppajjanti
ahitāya dukkhāya aphāsuvihārāya.

> []{#113 .sc} []{#p_25Cn_1326 .ms}Lobho doso ca moho ca,\
> purisaṃ pāpacetasaṃ;\
> Hiṃsanti attasambhūtā,\
> tacasāraṃva [samphalan"ti]{#note982 .var title="saphalanti (mr)"}.

[]{#114 .sc}[]{#p_25Cn_1327 .ms}Evampi, tatrāsayāti---parissayā.

[]{#115 .sc}[]{#p_25Cn_1328 .ms}Vuttañhetaṃ bhagavatā---

> []{#116 .sc} []{#p_25Cn_1329 .ms}"Rāgo ca doso ca itonidānā,\
> Aratī ratī lomahaṃso itojā;\
> Ito samuṭṭhāya manovitakkā,\
> Kumārakā [dhaṅka­mivos­sajantī"ti]{#note984 .var
> title="dhaṅka­mi­vos­sajjan­tīti (s1-3, mr)"}.

[]{#117 .sc}[]{#p_25Cn_1330 .ms}Evampi, tatrāsayāti---parissayā.

[]{#118 .sc}[]{#p_25Cn_1331 .ms}**Parissayānaṃ sahitā**ti parissaye
sahitā ārādhitā ajjhottharitā pariyāditā paṭinissatāti--- parissayānaṃ
sahitā.

[]{#119 .sc}[]{#p_25Cn_1332 .ms}**Achambhī**ti so pac­ce­ka­sambud­dho
abhīrū acchambhī anutrāsī apalāyī pahīna­bhaya­bhe­ravo
vigata­loma­haṃso viharatīti---parissayānaṃ sahitā acchambhī, eko care
khag­ga­visāṇa­kappo. Tenāha so pac­ce­ka­sambud­dho---

> []{#120 .sc}[]{#p_25Cn_1333 .ms}"Cātuddiso appaṭigho ca hoti,\
> Santussamāno itarītarena;\
> Parissayānaṃ sahitā achambhī,\
> Eko care khag­ga­visāṇa­kappo"ti.
>
> []{#121 .sc} []{#p_25Cn_1334 .ms}[]{#msdiv129 .msdiv}**Dussaṅgahā
> pabbajitāpi eke,**\
> **Atho gahaṭṭhā gharamāvasantā;**\
> **Appossukko paraputtesu hutvā,**\
> **Eko care khag­ga­visāṇa­kappo.** (9)

[]{#122 .sc}[]{#p_25Cn_1335 .ms}**Dussaṅgahā pabbajitāpi eke**ti
pabbajitāpi idhekacce nissayepi diyyamāne uddesepi diyyamāne
[paripucchāyapi]{#note986 .var title="paripucchepi (mr)"} diyyamāne
cīvarepi diyyamāne pattepi diyyamāne lohathālakepi diyyamāne
[dhammakaraṇepi]{#note987 .var title="dhammakarakepi (s1-3)"} diyyamāne
parissāvanepi diyyamāne thavikepi diyyamāne upāhanepi diyyamāne
kāyabandhanepi diyyamāne na suṇanti na sotaṃ odahanti na aññācittaṃ
upaṭṭhapenti, anassavā avacanakarā paṭi­loma­vuttino aññeneva mukhaṃ
karontīti--- dussaṅgahā pabbajitāpi eke.

[]{#123 .sc}[]{#p_25Cn_1336 .ms}**Atho gahaṭṭhā gharamāvasantā**ti
gahaṭṭhāpi idhekacce hatthimhipi diyyamāne ... pe ... rathepi khettepi
vatthumhipi hiraññepi suvaṇṇepi diyyamāne gāmepi ... pe ... nigamepi
nagarepi ... raṭṭhepi ... janapadepi diyyamāne [na suṇanti]{#note988
.var title="sussuyanti (bj)"} na sotaṃ odahanti na aññācittaṃ
upaṭṭhapenti, anassavā avacanakarā paṭi­loma­vuttino aññeneva mukhaṃ
karontīti---atho gahaṭṭhā gharamāvasantā.

[]{#124 .sc}[]{#p_25Cn_1337 .ms}**Appossukko paraputtesu hutvā**ti
attānaṃ ṭhapetvā sabbe imasmiṃ atthe paraputtā. Tesu paraputtesu
appossukko hutvā abyāvaṭo hutvā anapekkho hutvāti---appossukko
paraputtesu hutvā, eko care khag­ga­visāṇa­kappo. Tenāha so
pac­ce­ka­sambud­dho---

> []{#125 .sc}[]{#p_25Cn_1338 .ms}"Dussaṅgahā pabbajitāpi eke,\
> Atho gahaṭṭhā gharamāvasantā;\
> Appossukko paraputtesu hutvā,\
> Eko care khag­ga­visāṇa­kappo"ti.
>
> []{#126 .sc} []{#pts60 .pts}[]{#p_25Cn_1339 .ms}[]{#msdiv130
> .msdiv}**[Oropayitvā]{#note990 .var title="voropayitvā (bj, s1-3)"}
> gihibyañjanāni,**\
> **[Sañchinnapatto]{#note991 .var title="saṃsīnapatto (bj)"} yathā
> koviḷāro;**\
> **Chetvāna vīro gihibandhanāni,**\
> **Eko care khag­ga­visāṇa­kappo.** (10)

[]{#127 .sc}[]{#p_25Cn_1340 .ms}**Oropayitvā gihibyañjanānī**ti
gihibyañjanāni vuccanti kesā ca massū ca mālā ca gandhañca vilepanañca
ābharaṇañca pilandhanañca vatthañca pārupanañca veṭhanañca ucchādanaṃ
parimaddanaṃ [nhāpanaṃ]{#note994 .var title="nahāpanaṃ (bj, s1-3)"}
sambāhanaṃ ādāsaṃ añjanaṃ mālā­gandha­vi­lepa­naṃ mukhacuṇṇaṃ
mukhalepanaṃ hatthabandhaṃ sikhābandhaṃ daṇḍaṃ [nāḷikaṃ]{#note995 .var
title="nālikaṃ (bj, mr)"} khaggaṃ chattaṃ citrupāhanaṃ uṇhīsaṃ maṇiṃ
vāḷabījaniṃ odātāni vatthāni [dīghadasāni]{#note996 .var
title="dīgharassāni (s1-3)"} iti vā. **Oropayitvā gihibyañjanānī**ti
gihibyañjanāni oropayitvā samoropayitvā nikkhipitvā
paṭi­passam­bhayit­vāti--- oropayitvā gihibyañjanāni.

[]{#128 .sc}[]{#p_25Cn_1341 .ms}**Sañchinnapatto yathā koviḷāro**ti
yathā koviḷārassa pattāni chinnāni sañchinnāni patitāni paripatitāni,
evameva tassa pac­ce­ka­sambud­dhassa gihibyañjanāni chinnāni
sañchinnāni patitānīti---sañchinnapatto yathā koviḷāro.

[]{#129 .sc}[]{#p_25Cn_1342 .ms}**Chetvāna vīro gihibandhanānī**ti.
**Vīro**ti vīriyavāti vīro, pahūti vīro, visavīti vīro, alamattoti vīro,
sūroti vīro, vikkanto abhīrū acchambhī anutrāsī apalāyī
pahīna­bhaya­bhera­voti vīro, vigata­loma­haṃ­soti vīro.

> []{#130 .sc} []{#p_25Cn_1343 .ms}[Virato idha]{#note998 .var
> title="ārato idheva (s1-3)"} sabbapāpakehi,\
> Nirayadukkhaṃ aticca [vīriyavāso]{#note999 .var
> title="viriyavā so (c1)"};\
> So vīriyavā padhānavā,\
> [Dhīro]{#note1000 .var title="vīro (bj, s1-3, mr)"} tādi pavuccate
> tathattā.

[]{#131 .sc}[]{#p_25Cn_1344 .ms}Gihibandhanāni vuccanti puttā ca bhariyā
ca dāsā ca dāsī ca ajeḷakā ca kukkuṭasūkarā ca hatthi­ga­vāssava­ḷavā ca
khettañca vatthu ca hiraññañca suvaṇṇañca gāmani­gama­rāja­dhāniyo ca
raṭṭhañca janapado ca koso ca koṭṭhāgārañca, yaṃ kiñci rajanīyavatthu.

[]{#132 .sc}[]{#p_25Cn_1345 .ms}**Chetvāna vīro gihibandhanānī**ti so
pac­ce­ka­sambud­dho vīro gihibandhanāni chinditvā samucchinditvā
jahitvā vinodetvā byantīkaritvā anabhāvaṃ gametvāti---chetvāna vīro
gihibandhanāni, eko care khag­ga­visāṇa­kappo. Tenāha so
pac­ce­ka­sambud­dho---

> []{#133 .sc}[]{#p_25Cn_1346 .ms}"Oropayitvā gihibyañjanāni,\
> Sañchinnapatto yathā koviḷāro;\
> Chetvāna vīro gihibandhanāni,\
> Eko care khag­ga­visāṇa­kappo"ti.

[]{#p_25Cn_1347 .ms}Paṭhamo vaggo.

## 2. Dutiyavagga

> []{#134 .sc} []{#p_25Cn_1348 .ms}[]{#msdiv131 .msdiv}**Sace labhetha
> nipakaṃ sahāyaṃ,**\
> **Saddhiṃ caraṃ sādhuvihāri dhīraṃ;**\
> **Abhibhuyya sabbāni parissayāni,**\
> **Careyya tenattamano satīmā.** (1)

[]{#135 .sc}[]{#p_25Cn_1349 .ms}**Sace labhetha nipakaṃ sahāyan**ti sace
nipakaṃ paṇḍitaṃ paññavantaṃ buddhimantaṃ ñāṇiṃ vibhāviṃ medhāviṃ
sahāyaṃ labheyya paṭilabheyya adhigaccheyya vindeyyāti---sace labhetha
nipakaṃ sahāyaṃ.

[]{#136 .sc}[]{#p_25Cn_1350 .ms}**Saddhiṃ caraṃ sādhuvihāri dhīran**ti.
**Saddhiṃ caran**ti ekato caraṃ. **Sādhuvihārin**ti paṭhamenapi jhānena
sādhuvihāriṃ, dutiyenapi jhānena ... tatiyenapi jhānena ... catutthenapi
jhānena sādhuvihāriṃ, mettāyapi cetovimuttiyā sādhuvihāriṃ, karuṇāyapi
... pe ... muditāyapi ... upekkhāyapi cetovimuttiyā sādhuvihāriṃ,
ākāsānañ­cāyata­na­samā­patti­yāpi sādhuvihāriṃ,
viñ­ñā­ṇañ­cāyata­na­samā­patti­yāpi ... pe ...
ākiñ­cañ­ñā­yatana­samā­patti­yāpi ... pe ...
neva­saññā­nā­saññāya­tana­samā­patti­yāpi sādhuvihāriṃ,
nirodha­samā­patti­yāpi sādhuvihāriṃ, phala­samā­patti­yāpi
sādhuvihāriṃ. **Dhīran**ti dhīraṃ paṇḍitaṃ paññavantaṃ buddhimantaṃ
ñāṇiṃ vibhāviṃ medhāvinti---saddhiṃ caraṃ sādhuvihāri dhīraṃ.

[]{#137 .sc}[]{#p_25Cn_1351 .ms}**Abhibhuyya sabbāni parissayānī**ti.
**Parissayā**ti dve parissayā---pākaṭa­pa­rissayā ca
paṭicchan­na­pa­rissayā ca ... pe ... ime vuccanti pākaṭa­pa­rissayā ...
pe ... ime vuccanti paṭicchan­na­pa­rissayā ... pe ... evampi,
tatrāsayāti---parissayā. **Abhibhuyya sabbāni parissayānī**ti sabbe
parissaye abhibhuyya abhibhavitvā ajjhottharitvā pariyādiyitvā
madditvāti---abhibhuyya sabbāni parissayāni.

[]{#138 .sc}[]{#p_25Cn_1352 .ms}**Careyya tenattamano satīmā**ti so
pac­ce­ka­sambud­dho tena nipakena paṇḍitena paññavantena buddhimantena
ñāṇinā vibhāvinā medhāvinā sahāyena saddhiṃ attamano tuṭṭhamano
haṭṭhamano pahaṭṭhamano udaggamano muditamano careyya vihareyya iriyeyya
vatteyya pāleyya yapeyya yāpeyyāti---careyya tenattamano. **Satīmā**ti
so pac­ce­ka­sambud­dho satimā hoti paramena satinepakkena samannāgato,
cirakatampi cirabhāsitampi saritā anussaritāti---careyya tenattamano
satīmā. Tenāha so pac­ce­ka­sambud­dho---

> []{#139 .sc}[]{#p_25Cn_1353 .ms}"Sace labhetha nipakaṃ sahāyaṃ,\
> Saddhiṃ caraṃ sādhuvihāri dhīraṃ;\
> Abhibhuyya sabbāni parissayāni,\
> Careyya tenattamano satīmā"ti.
>
> []{#140 .sc} []{#p_25Cn_1354 .ms}[]{#msdiv132 .msdiv}**No ce labhetha
> nipakaṃ sahāyaṃ,**\
> **Saddhiṃ caraṃ sādhuvihāri dhīraṃ;**\
> **Rājāva raṭṭhaṃ vijitaṃ pahāya,**\
> **Eko care [khag­ga­visāṇa­kappo]{#note1003 .var
> title="mātaṅgaraññeva nāgo (^snp1.3#327 [Khag­ga­visāṇa­sutta])"}.**
> (2)

[]{#141 .sc}[]{#p_25Cn_1355 .ms}**No ce labhetha nipakaṃ sahāyan**ti no
ce nipakaṃ paṇḍitaṃ paññavantaṃ buddhimantaṃ ñāṇiṃ vibhāviṃ medhāviṃ
sahāyaṃ labheyya paṭilabheyya adhigaccheyya vindeyyāti---no ce labhetha
nipakaṃ sahāyaṃ.

[]{#142 .sc}[]{#p_25Cn_1356 .ms}**Saddhiṃ caraṃ sādhuvihāri dhīran**ti.
**Saddhiṃ caran**ti ekato caraṃ. **Sādhuvihārin**ti paṭhamenapi jhānena
sādhuvihāriṃ ... pe ... nirodha­samā­patti­yāpi sādhuvihāriṃ,
phala­samā­patti­yāpi sādhuvihāriṃ. **Dhīran**ti dhīraṃ paṇḍitaṃ
paññavantaṃ buddhimantaṃ ñāṇiṃ vibhāviṃ medhāvinti---saddhiṃ caraṃ
sādhuvihāri dhīraṃ.

[]{#143 .sc}[]{#p_25Cn_1357 .ms}**Rājāva raṭṭhaṃ vijitaṃ pahāyā**ti rājā
khattiyo muddhābhisitto vijitasaṅgāmo nihata­pac­cā­mitto laddhādhippāyo
pari­puṇṇa­kosa­koṭṭhā­gāro raṭṭhañca janapadañca kosañca koṭṭhāgārañca
pahūta­hirañ­ña­suvaṇ­ṇaṃ nagarañca pariccajitvā kesamassuṃ ohāretvā
kāsāyāni vatthāni acchādetvā agārasmā anagāriyaṃ pabbajitvā
akiñcanabhāvaṃ upagantvā eko carati viharati iriyati vatteti pāleti
yapeti yāpeti. Evaṃ pac­ce­ka­sambud­dhopi sabbaṃ
­gharāvā­sa­pali­bodhaṃ chinditvā putta­dāra­pali­bodhaṃ chinditvā
ñātipalibodhaṃ chinditvā mittā­macca­pali­bodhaṃ chinditvā kesamassuṃ
ohāretvā kāsāyāni vatthāni acchādetvā agārasmā anagāriyaṃ pabbajitvā
akiñcanabhāvaṃ upagantvā eko carati viharati iriyati vatteti pāleti
yapeti yāpetīti---rājāva raṭṭhaṃ vijitaṃ pahāya, eko care
khag­ga­visāṇa­kappo. Tenāha so pac­ce­ka­sambud­dho---

> []{#144 .sc}[]{#p_25Cn_1358 .ms}"No ce labhetha nipakaṃ sahāyaṃ,\
> Saddhiṃ caraṃ sādhuvihāri dhīraṃ;\
> Rājāva raṭṭhaṃ vijitaṃ pahāya,\
> Eko care khag­ga­visāṇa­kappo"ti.
>
> []{#145 .sc} []{#pts61 .pts}[]{#p_25Cn_1359 .ms}[]{#msdiv133
> .msdiv}**Addhā pasaṃsāma sahāyasampadaṃ,**\
> **Seṭṭhā samā sevitabbā sahāyā;**\
> **Ete aladdhā anavajjabhojī,**\
> **Eko care khag­ga­visāṇa­kappo.** (3)

[]{#146 .sc}[]{#p_25Cn_1360 .ms}**Addhā pasaṃsāma sahāyasampadan**ti.
**Addhā**ti ekaṃsavacanaṃ nis­saṃsa­ya­vacanaṃ nik­kaṅ­kha­vacanaṃ
advej­jha­vacanaṃ adveḷ­haka­vacanaṃ niyogavacanaṃ apaṇṇa­ka­vacanaṃ
avirad­dha­vacanaṃ avat­thāpa­na­vacana­metaṃ---addhāti.
**Sahāyasampadan**ti sahāyasampadā vuccati yo so sahāyo asekkhena
sīlakkhandhena samannāgato hoti, asekkhena samā­dhik­khan­dhena ...
asekkhena pañ­ñāk­khan­dhena ... asekkhena vimut­tik­khan­dhena ...
asekkhena vimutti­ñāṇadas­sa­nak­khan­dhena samannāgato hoti. **Addhā
pasaṃsāma sahāyasampadan**ti sahāyasampadaṃ pasaṃsāma thomema kittema
vaṇṇemāti---addhā pasaṃsāma sahāyasampadaṃ.

[]{#147 .sc}[]{#p_25Cn_1361 .ms}**Seṭṭhā samā sevitabbā sahāyā**ti
seṭṭhā honti sahāyā sīlena samādhinā paññāya vimuttiyā
vimutti­ñāṇadas­sa­nena; samā sadisā honti sahāyā sīlena samādhinā
paññāya vimuttiyā vimutti­ñāṇadas­sa­nena. Seṭṭhā vā sahāyā sadisā vā
sahāyā sevitabbā bhajitabbā payi­rupā­si­tabbā pari­pucchi­tabbā
pari­pañhi­tab­bāti---seṭṭhā samā sevitabbā sahāyā.

[]{#148 .sc}[]{#p_25Cn_1362 .ms}**Ete aladdhā anavajjabhojī**ti atthi
puggalo sāvajjabhojī atthi puggalo anavajja­bhojīti. Katamo ca puggalo
sāvajjabhojī? Idhekacco puggalo kuhanāya lapanāya nemittikatāya
nippesikatāya lābhena lābhaṃ [nijigīsanatāya]{#note1006 .var
title="nijigiṃsa­na­tāya (bj, s1-3)"} dārudānena veḷudānena pattadānena
pupphadānena phaladānena sinānadānena cuṇṇadānena mattikādānena
­dantakaṭ­ṭha­dānena mukho­daka­dānena [cāṭukamyatāya]{#note1007 .var
title="pātukamyatāya (s1-3)"} [muggasūpyatāya]{#note1008 .var
title="muggasūpatāya (s1-3)"} pāribhaṭyatāya
[pīṭha­maddi­katāya]{#note1009 .var title="piṭṭhi­maṃ­sika­tāya (bj)"}
vatthuvijjāya tiracchā­na­vijjāya aṅgavijjāya ­nak­khat­ta­vijjāya
dūtagamanena pahiṇagamanena jaṅgha­pe­sani­yena vejjakammena
[navakammena]{#note1010 .var title="dūtakammena (s1-3, mr)"}
piṇ­ḍapaṭi­piṇḍa­kena dānā­nuppadā­nena, adhammena visamena laddhā
labhitvā adhigantvā vinditvā paṭilabhitvā [jīvikaṃ]{#note1011 .var
title="jīvitaṃ (mr)"} kappeti. Ayaṃ vuccati puggalo sāvajjabhojī.

[]{#149 .sc}[]{#p_25Cn_1363 .ms}Katamo ca puggalo anavajjabhojī?
Idhekacco puggalo na kuhanāya na lapanāya na nemittikatāya na
nippesikatāya na lābhena lābhaṃ nijigīsanatāya na dārudānena na
veḷudānena na pattadānena na pupphadānena na phaladānena na sinānadānena
na cuṇṇadānena na mattikādānena na ­dantakaṭ­ṭha­dānena na
mukho­daka­dānena na cāṭukamyatāya na muggasūpyatāya na pāribhaṭyatāya
na pīṭha­maddi­katāya na vatthuvijjāya na tiracchā­na­vijjāya na
aṅgavijjāya na ­nak­khat­ta­vijjāya na dūtagamanena na pahiṇagamanena na
jaṅgha­pe­sani­yena na vejjakammena na navakammena na
piṇ­ḍapaṭi­piṇḍa­kena na dānā­nuppadā­nena, dhammena samena laddhā
labhitvā adhigantvā vinditvā paṭilabhitvā jīvikaṃ kappeti. Ayaṃ vuccati
puggalo anavajjabhojī.

[]{#150 .sc}[]{#p_25Cn_1364 .ms}**Ete aladdhā anavajjabhojī**ti ete
anavajjabhojī aladdhā alabhitvā anadhigantvā avinditvā
appaṭi­labhit­vāti---ete aladdhā anavajjabhojī, eko care
khag­ga­visāṇa­kappo. Tenāha so pac­ce­ka­sambud­dho---

> []{#151 .sc}[]{#p_25Cn_1365 .ms}"Addhā pasaṃsāma sahāyasampadaṃ,\
> Seṭṭhā samā sevitabbā sahāyā;\
> Ete aladdhā anavajjabhojī,\
> Eko care khag­ga­visāṇa­kappo"ti.
>
> []{#152 .sc} []{#p_25Cn_1366 .ms}[]{#msdiv134 .msdiv}**Disvā
> suvaṇṇassa pabhassarāni,**\
> **Kammāraputtena suniṭṭhitāni;**\
> **[Saṅghaṭ­ṭa­yantāni]{#note1013 .var
> title="saṃ­ghaṭṭa­mānāni (^snp1.3#329 [Khag­ga­visāṇa­sutta])"} duve
> bhujasmiṃ,**\
> **Eko care khag­ga­visāṇa­kappo.** (4)

[]{#153 .sc}[]{#p_25Cn_1367 .ms}**Disvā suvaṇṇassa pabhassarānī**ti
disvā passitvā tulayitvā tīrayitvā vibhāvayitvā vibhūtaṃ katvā.
**Suvaṇṇassā**ti jātarūpassa. **Pabhassarānī**ti parisuddhāni
pariyodātānīti---disvā suvaṇṇassa pabhassarāni.

[]{#154 .sc}[]{#p_25Cn_1368 .ms}**Kammāraputtena suniṭṭhitānī**ti
kammāraputto vuccati suvaṇṇakāro. **Kammāraputtena suniṭṭhitānī**ti
kammāraputtena suniṭṭhitāni sukatāni
supari­kamma­katā­nīti---kammāraputtena suniṭṭhitāni.

[]{#155 .sc}[]{#p_25Cn_1369 .ms}**Saṅghaṭ­ṭa­yantāni duve bhujasmin**ti
bhujo vuccati hattho. Yathā ekasmiṃ hatthe dve [nūpurāni]{#note1014 .var
title="dhuvarāni (s1-3)"} [ghaṭṭenti]{#note1015 .var
title="ghaṭenti (s1-3)"}; evameva sattā taṇhāvasena diṭṭhivasena niraye
ghaṭṭenti, tiracchā­na­yoni­yaṃ ghaṭṭenti, pettivisaye ghaṭṭenti,
manussaloke ghaṭṭenti, devaloke ghaṭṭenti, gatiyā gatiṃ upapattiyā
upapattiṃ paṭisandhiyā paṭisandhiṃ bhavena bhavaṃ saṃsārena saṃsāraṃ
vaṭṭena vaṭṭaṃ ghaṭṭenti saṅghaṭṭenti saṅghaṭṭentā caranti viharanti
iriyanti vattenti pālenti yapenti yāpentīti---saṅghaṭ­ṭa­yantāni duve
bhujasmiṃ, eko care khag­ga­visāṇa­kappo. Tenāha so
pac­ce­ka­sambud­dho---

> []{#156 .sc}[]{#p_25Cn_1370 .ms}"Disvā suvaṇṇassa pabhassarāni,\
> Kammāraputtena suniṭṭhitāni;\
> Saṅghaṭ­ṭa­yantāni duve bhujasmiṃ,\
> Eko care khag­ga­visāṇa­kappo".
>
> []{#157 .sc} []{#pts62 .pts}[]{#p_25Cn_1371 .ms}[]{#msdiv135
> .msdiv}**Evaṃ [dutīyena]{#note1017 .var title="dutiyena (bj, pts1)"}
> sahā mamassa,**\
> **Vācābhilāpo abhisajjanā vā;**\
> **Etaṃ bhayaṃ āyatiṃ pekkhamāno,**\
> **Eko care khag­ga­visāṇa­kappo.** (5)

[]{#158 .sc}[]{#p_25Cn_1372 .ms}**Evaṃ dutīyena sahā mamassā**ti
taṇhādutiyo vā hoti puggaladutiyo vā. Kathaṃ taṇhādutiyo hoti? Taṇhāti
rūpataṇhā ... pe ... dhammataṇhā. Yassesā taṇhā appahīnā, so vuccati
taṇhādutiyo.

> []{#159 .sc} []{#p_25Cn_1373 .ms}Taṇhādutiyo puriso,\
> dīghamaddhāna saṃsaraṃ;\
> Ittha­bhā­vañña­thā­bhāvaṃ,\
> saṃsāraṃ nātivattatīti.

[]{#160 .sc}[]{#p_25Cn_1374 .ms}Evaṃ taṇhādutiyo vā hoti.

[]{#161 .sc}[]{#p_25Cn_1375 .ms}Kathaṃ puggaladutiyo hoti? Idhekacco na
[atthahetu]{#note1019 .var title="ahetu (bj) | attahetu (s1-3)"} na
kāraṇahetu uddhato avū­pasan­ta­citto ekassa vā dutiyo hoti, dvinnaṃ vā
tatiyo hoti, tiṇṇaṃ vā catuttho hoti. Tattha bahuṃ samphappalāpaṃ
palapati; seyyathidaṃ---rājakathaṃ corakathaṃ ­mahā­matta­kathaṃ
senākathaṃ bhayakathaṃ yuddhakathaṃ annakathaṃ pānakathaṃ vatthakathaṃ
sayanakathaṃ mālākathaṃ gandhakathaṃ ñātikathaṃ yānakathaṃ gāmakathaṃ
nigamakathaṃ nagarakathaṃ [janapadakathaṃ itthikathaṃ]{#note1021 .var
title="itthikathaṃ purisakathaṃ (bj, s1, s2, mr) | itthīkathaṃ purisakathaṃ (s3)"}
sūrakathaṃ visikhākathaṃ kum­bhaṭ­ṭhā­na­kathaṃ pubba­peta­kathaṃ
nānattakathaṃ lokakkhāyikaṃ samud­dak­khā­yi­kaṃ iti­bhavā­bhava­kathaṃ
katheti. Evaṃ puggaladutiyo hotīti---evaṃ dutīyena sahā mamassa.

[]{#162 .sc}[]{#p_25Cn_1376 .ms}**Vācābhilāpo abhisajjanā vā**ti
vācābhilāpo vuccati bāttiṃsa tiracchā­na­kathā, seyyathidaṃ---rājakathaṃ
... pe ... iti­bhavā­bhava­kathaṃ. **Abhisajjanā vā**ti dve
sajjanā---taṇhāsajjanā ca diṭṭhisajjanā ca ... pe ... ayaṃ taṇhāsajjanā
... pe ... ayaṃ diṭṭhi­saj­janāti---vācābhilāpo abhisajjanā vā.

[]{#163 .sc}[]{#p_25Cn_1377 .ms}**Etaṃ bhayaṃ āyatiṃ pekkhamāno**ti.
**Bhayan**ti jātibhayaṃ jarābhayaṃ byādhibhayaṃ maraṇabhayaṃ rājabhayaṃ
corabhayaṃ aggibhayaṃ udakabhayaṃ attānu­vāda­bhayaṃ parānu­vāda­bhayaṃ
daṇḍabhayaṃ duggatibhayaṃ ūmibhayaṃ kumbhilabhayaṃ āvaṭṭabhayaṃ
[susumārabhayaṃ]{#note1022 .var
title="susukābhayaṃ (bj) | suṃsukābhayaṃ (s1-3)"}
[ājīvikabhayaṃ]{#note1023 .var
title="ājīvakabhayaṃ (bj, c1) | ājīvikābhayaṃ (s1-3)"} asilokabhayaṃ
parisa­sāraj­jabhayaṃ madanabhayaṃ bhayānakaṃ chambhitattaṃ lomahaṃso
cetaso ubbego utrāso. **Etaṃ bhayaṃ āyatiṃ pekkhamāno**ti etaṃ bhayaṃ
āyatiṃ pekkhamāno dakkhamāno olokayamāno nijjhāyamāno
upapa­rikkha­mānoti---etaṃ bhayaṃ āyatiṃ pekkhamāno, eko care
khag­ga­visāṇa­kappo. Tenāha so pac­ce­ka­sambud­dho---

> []{#164 .sc}[]{#p_25Cn_1378 .ms}"Evaṃ dutīyena sahā mamassa,\
> Vācābhilāpo abhisajjanā vā;\
> Etaṃ bhayaṃ āyatiṃ pekkhamāno,\
> Eko care khag­ga­visāṇa­kappo".
>
> []{#165 .sc} []{#p_25Cn_1379 .ms}[]{#msdiv136 .msdiv}**Kāmā hi citrā
> madhurā manoramā,**\
> **Virūparūpena mathenti cittaṃ;**\
> **Ādīnavaṃ kāmaguṇesu disvā,**\
> **Eko care khag­ga­visāṇa­kappo.** (6)

[]{#166 .sc}[]{#p_25Cn_1380 .ms}**Kāmā hi citrā madhurā manoramā**ti.
**Kāmā**ti uddānato dve kāmā---vatthukāmā ca kilesakāmā ca ... pe ...
ime vuccanti vatthukāmā ... pe ... ime vuccanti kilesakāmā. **Citrā**ti
nānāvaṇṇā rūpā nānāvaṇṇā saddā nānāvaṇṇā gandhā nānāvaṇṇā rasā nānāvaṇṇā
phoṭṭhabbā iṭṭhā kantā manāpā piyarūpā kāmūpasaṃhitā rajanīyā.
**Madhurā**ti vuttañhetaṃ bhagavatā---" pañcime, bhikkhave, kāmaguṇā.
Katame pañca? Cakkhuviññeyyā rūpā iṭṭhā kantā manāpā piyarūpā
kāmūpasaṃhitā rajanīyā, sotaviññeyyā saddā ... pe ... ghānaviññeyyā
gandhā ... jivhāviññeyyā rasā ... kāyaviññeyyā phoṭṭhabbā iṭṭhā kantā
manāpā piyarūpā kāmūpasaṃhitā rajanīyā. Ime kho, bhikkhave, pañca
kāmaguṇā. Yaṃ kho, bhikkhave, ime pañca kāmaguṇe paṭicca uppajjati
sukhaṃ somanassaṃ, idaṃ vuccati kāmasukhaṃ [miḷhasukhaṃ]{#note1026 .var
title="mīḷhasukhaṃ (bj ^mn139#17 [Araṇa­vibhaṅ­ga­sutta])"}
puthuj­jana­su­khaṃ anariyasukhaṃ, 'na sevitabbaṃ na bhāvetabbaṃ na
bahulīkātabbaṃ, bhāyitabbaṃ etassa sukhassā'ti vadāmī"ti---kāmā hi citrā
madhurā. **Manoramā**ti. **Mano**ti yaṃ cittaṃ ... pe ... tajjā
mano­viñ­ñā­ṇa­dhātu. Mano ramenti thomenti tosenti pahāsentīti---kāmā
hi citrā madhurā manoramā.

[]{#167 .sc}[]{#p_25Cn_1381 .ms}**Virūparūpena mathenti cittan**ti
nānāvaṇṇehi rūpehi ... pe ... nānāvaṇṇehi phoṭṭhabbehi cittaṃ mathenti
tosenti pahāsentīti---virūparūpena mathenti cittaṃ.

[]{#168 .sc}[]{#p_25Cn_1382 .ms}**Ādīnavaṃ kāmaguṇesu disvā**ti.
Vuttañhetaṃ bhagavatā---"ko ca, bhikkhave, kāmānaṃ ādīnavo? Idha,
bhikkhave, kulaputto yena sippaṭṭhānena jīvikaṃ kappeti, yadi muddāya
yadi gaṇanāya yadi saṅkhānena yadi kasiyā yadi vaṇijjāya yadi gorakkhena
yadi [issatthena]{#note1027 .var
title="issaṭṭhena (s1-3) | issattena (mr)"} yadi rājaporisena yadi
sippaññatarena, sītassa purakkhato uṇhassa purakkhato
ḍaṃsa­ma­kasavā­tātapa­sarīsa­pa­samphas­sehi [samphassamāno]{#note1028
.var
title="rissamāno (bj, s1-3 ^mn13#5 [Mahā­duk­khak­khan­dha­sutta])"}
khuppipāsāya mīyamāno; ayaṃ, bhikkhave, kāmānaṃ ādīnavo sandiṭṭhiko
dukkhakkhandho kāmahetu kāmanidānaṃ kāmādhikaraṇaṃ kāmānameva hetu.

[]{#169 .sc}[]{#p_25Cn_1383 .ms}Tassa ce, bhikkhave, kulaputtassa evaṃ
uṭṭhahato ghaṭato vāyamato te bhogā nābhi­nip­phajjanti, so socati
kilamati paridevati urattāḷiṃ kandati, sammohaṃ āpajjati---'moghaṃ vata
me uṭṭhānaṃ, aphalo vata me vāyāmo'ti. Ayampi, bhikkhave, kāmānaṃ
ādīnavo sandiṭṭhiko dukkhakkhandho kāmahetu kāmanidānaṃ kāmādhikaraṇaṃ
kāmānameva hetu.

[]{#170 .sc}[]{#p_25Cn_1384 .ms}Tassa ce, bhikkhave, kulaputtassa evaṃ
uṭṭhahato ghaṭato vāyamato te bhogā abhi­nip­phajjanti, so tesaṃ
bhogānaṃ ārak­khā­dhi­karaṇaṃ [dukkhaṃ domanassaṃ]{#note1029 .var
title="duk­kha­do­manas­saṃ (s1-3, mr)"} paṭisaṃvedeti---'kinti me bhoge
neva rājāno hareyyuṃ, na corā hareyyuṃ, na aggi ḍaheyya, na udakaṃ
vaheyya, na appiyā dāyādā hareyyun'ti. Tassa evaṃ ārakkhato gopayato te
bhoge rājāno vā haranti corā vā haranti aggi vā ḍahati udakaṃ vā vahati
appiyā vā dāyādā haranti. So socati ... pe ... sammohaṃ
āpajjati---'yampi me ahosi tampi no natthī'ti. Ayampi, bhikkhave,
kāmānaṃ ādīnavo sandiṭṭhiko dukkhakkhandho kāmahetu kāmanidānaṃ
kāmādhikaraṇaṃ kāmānameva hetu.

[]{#171 .sc}[]{#p_25Cn_1385 .ms}Puna caparaṃ, bhikkhave, kāmahetu
kāmanidānaṃ kāmādhikaraṇaṃ kāmānameva hetu rājānopi rājūhi vivadanti,
khattiyāpi khattiyehi vivadanti, brāhmaṇāpi brāhmaṇehi vivadanti,
gahapatīpi gahapatīhi vivadanti, mātāpi puttena vivadati, puttopi mātarā
vivadati, pitāpi puttena vivadati, puttopi pitarā vivadati, bhātāpi
bhaginiyā vivadati, bhaginīpi bhātarā vivadati, sahāyopi sahāyena
vivadati. Te tattha kala­havig­gaha­vivādā­pannā aññamaññaṃ pāṇīhipi
upakkamanti leḍḍūhipi upakkamanti daṇḍehipi upakkamanti satthehipi
upakkamanti. Te tattha maraṇampi nigacchanti maraṇamattampi dukkhaṃ.
Ayampi, bhikkhave, kāmānaṃ ādīnavo sandiṭṭhiko dukkhakkhandho kāmahetu
kāmanidānaṃ kāmādhikaraṇaṃ kāmānameva hetu.

[]{#172 .sc}[]{#p_25Cn_1386 .ms}Puna caparaṃ, bhikkhave, kāmahetu
kāmanidānaṃ kāmādhikaraṇaṃ kāmānameva hetu asicammaṃ gahetvā
dhanukalāpaṃ sannayhitvā [ubhatobyūḷhaṃ]{#note1030 .var
title="ubhatoviyūḷhaṃ (s1-3)"} saṅgāmaṃ pakkhandanti, usūsupi
[khippamānesu]{#note1031 .var title="khippamānāsu (bj)"} sattīsupi
khippamānāsu asīsupi [vijjotalantesu]{#note1032 .var
title="vijjotantesu (bj)"}. Te tattha usūhipi vijjhanti
[sattīhipi]{#note1033 .var
title="sattiyāpi (^mn13#5 [Mahā­duk­khak­khan­dha­sutta], ^mn14#5 [Cūḷa­duk­khak­khan­dha­sutta])"}
vijjhanti asināpi sīsaṃ chindanti. Te tattha maraṇampi nigacchanti
maraṇamattampi dukkhaṃ. Ayampi, bhikkhave, kāmānaṃ ādīnavo sandiṭṭhiko
dukkhakkhandho kāmahetu kāmanidānaṃ kāmādhikaraṇaṃ kāmānameva hetu.

[]{#173 .sc}[]{#p_25Cn_1387 .ms}Puna caparaṃ, bhikkhave, kāmahetu
kāmanidānaṃ kāmādhikaraṇaṃ kāmānameva hetu asicammaṃ gahetvā
dhanukalāpaṃ sannayhitvā [addāvalepanā]{#note1034 .var
title="addhāvalepanā (s1-3)"} upakāriyo pakkhandanti, usūsupi
khippamānesu sattīsupi khippamānāsu, asīsupi vijjotalantesu. Te tattha
usūhipi vijjhanti sattīhipi vijjhanti [chakaṇakāyapi]{#note1035 .var
title="pakkaṭṭhiyāpi (bj) | chakaṇaṭiyāpi (s1-3)"} osiñcanti
abhivaggenapi omaddanti asināpi sīsaṃ chindanti. Te tattha maraṇampi
nigacchanti maraṇamattampi dukkhaṃ. Ayampi, bhikkhave, kāmānaṃ ādīnavo
sandiṭṭhiko dukkhakkhandho kāmahetu kāmanidānaṃ kāmādhikaraṇaṃ
kāmānameva hetu.

[]{#174 .sc}[]{#p_25Cn_1388 .ms}Puna caparaṃ, bhikkhave, kāmahetu
kāmanidānaṃ kāmādhikaraṇaṃ kāmānameva hetu sandhimpi chindanti
nillopampi haranti ekāgārikampi karonti paripanthepi tiṭṭhanti
paradārampi gacchanti. Tamenaṃ rājāno gahetvā vividhā kammakāraṇā
kārenti---kasāhipi tāḷenti, vettehipi tāḷenti, aḍḍha­daṇḍa­kehipi
tāḷenti, hatthampi chindanti ... pe ... asināpi sīsaṃ chindanti. Te
tattha maraṇampi nigacchanti maraṇamattampi dukkhaṃ. Ayampi, bhikkhave,
kāmānaṃ ādīnavo sandiṭṭhiko dukkhakkhandho kāmahetu kāmanidānaṃ
kāmādhikaraṇaṃ kāmānameva hetu.

[]{#175 .sc}[]{#p_25Cn_1389 .ms}Puna caparaṃ, bhikkhave, kāmahetu
kāmanidānaṃ kāmādhikaraṇaṃ kāmānameva hetu kāyena duccaritaṃ caranti
vācāya duccaritaṃ caranti manasā duccaritaṃ caranti. Te kāyena
duccaritaṃ caritvā vācāya duccaritaṃ caritvā manasā duccaritaṃ caritvā
kāyassa bhedā paraṃ maraṇā apāyaṃ duggatiṃ vinipātaṃ nirayaṃ
upapajjanti. Ayampi, bhikkhave, kāmānaṃ ādīnavo samparāyiko
dukkhakkhandho kāmahetu kāmanidānaṃ kāmādhikaraṇaṃ kāmānameva hetu".

[]{#176 .sc}[]{#p_25Cn_1390 .ms}**Ādīnavaṃ kāmaguṇesu disvā**ti
kāmaguṇesu ādīnavaṃ disvā passitvā tulayitvā tīrayitvā vibhāvayitvā
vibhūtaṃ katvāti---ādīnavaṃ kāmaguṇesu disvā, eko care
khag­ga­visāṇa­kappo. Tenāha so pac­ce­ka­sambud­dho---

> []{#177 .sc}[]{#p_25Cn_1391 .ms}"Kāmā hi citrā madhurā manoramā,\
> Virūparūpena mathenti cittaṃ;\
> Ādīnavaṃ kāmaguṇesu disvā,\
> Eko care khag­ga­visāṇa­kappo"ti.
>
> []{#178 .sc} []{#p_25Cn_1392 .ms}[]{#msdiv137 .msdiv}**Ītī ca gaṇḍo ca
> upaddavo ca,**\
> **Rogo ca sallañca bhayañca metaṃ;**\
> **Etaṃ bhayaṃ kāmaguṇesu disvā,**\
> **Eko care khag­ga­visāṇa­kappo.** (7)

[]{#179 .sc}[]{#p_25Cn_1393 .ms}**Ītī ca gaṇḍo ca upaddavo ca, rogo ca
sallañca bhayañca** **metan**ti vuttañhetaṃ bhagavatā---" bhayanti,
bhikkhave, kāmānametaṃ adhivacanaṃ. Dukkhanti, bhikkhave, kāmānametaṃ
adhivacanaṃ. Rogoti, bhikkhave, kāmānametaṃ adhivacanaṃ. Gaṇḍoti,
bhikkhave, kāmānametaṃ adhivacanaṃ. Sallanti, bhikkhave, kāmānametaṃ
adhivacanaṃ. Saṅgoti, bhikkhave, kāmānametaṃ adhivacanaṃ. Paṅkoti,
bhikkhave, kāmānametaṃ adhivacanaṃ. Gabbhoti, bhikkhave, kāmānametaṃ
adhivacanaṃ. Kasmā ca, bhikkhave, bhayanti kāmānametaṃ adhivacanaṃ?
Yasmā ca kāma­rāgarat­tā­yaṃ, bhikkhave,
[­chanda­rāga­vini­baddho]{#note1038 .var
title="­chanda­rāga­vini­bandho (s1-3, mr)"} diṭṭha­dham­mikāpi bhayā na
parimuccati, samparāyikāpi bhayā na parimuccati, tasmā bhayanti
kāmānametaṃ adhivacanaṃ. Kasmā ca, bhikkhave, dukkhanti ... pe ...
rogoti ... gaṇḍoti ... sallanti ... saṅgoti ... paṅkoti ... gabbhoti
kāmānametaṃ adhivacanaṃ? Yasmā ca kāma­rāgarat­tā­yaṃ, bhikkhave,
­chanda­rāga­vini­baddho diṭṭha­dham­mikāpi gabbhā na parimuccati,
samparāyikāpi gabbhā na parimuccati, tasmā gabbhoti kāmānametaṃ
adhivacanan"ti.

> []{#180 .sc} []{#p_25Cn_1394 .ms}Bhayaṃ dukkhañca rogo ca,\
> gaṇḍo sallañca saṅgo ca;\
> Paṅko gabbho ca ubhayaṃ,\
> ete kāmā pavuccanti;\
> Yattha satto puthujjano.
>
> []{#181 .sc}[]{#p_25Cn_1395 .ms}Otiṇṇo sātarūpena,\
> puna gabbhāya gacchati;\
> Yato ca bhikkhu ātāpī,\
> sampajaññaṃ [na riccati]{#note1040 .var
> title="na riñcati (s1-3, mr)"}.
>
> []{#182 .sc}[]{#p_25Cn_1396 .ms}So imaṃ palipathaṃ duggaṃ,\
> atikkamma tathāvidho;\
> Pajaṃ jātijarūpetaṃ,\
> phandamānaṃ avekkhatīti.
>
> []{#183 .sc}[]{#p_25Cn_1397 .ms}Ītī ca gaṇḍo ca upaddavo ca,\
> Rogo ca sallañca bhayañca metaṃ.

[]{#184 .sc}[]{#p_25Cn_1398 .ms}**Etaṃ bhayaṃ kāmaguṇesu disvā**ti etaṃ
bhayaṃ kāmaguṇesu disvā passitvā tulayitvā tīrayitvā vibhāvayitvā
vibhūtaṃ katvāti---etaṃ bhayaṃ kāmaguṇesu disvā, eko care
khag­ga­visāṇa­kappo. Tenāha so pac­ce­ka­sambud­dho---

> []{#185 .sc}[]{#p_25Cn_1399 .ms}"Ītī ca gaṇḍo ca upaddavo ca,\
> Rogo ca sallañca bhayañca metaṃ;\
> Etaṃ bhayaṃ kāmaguṇesu disvā,\
> Eko care khag­ga­visāṇa­kappo"ti.
>
> []{#186 .sc} []{#pts63 .pts}[]{#p_25Cn_1400 .ms}[]{#msdiv138
> .msdiv}**Sītañca uṇhañca khudaṃ pipāsaṃ,**\
> **Vātātape [ḍaṃsasarīsape]{#note1042 .var
> title="ḍaṃsasiriṃsape (bj, s1-3) | daṃsasiriṃsape (pts1) | ḍaṃ­samaka­sa­sarīsape (mr)"}
> ca;**\
> **Sabbānipetāni abhi­sam­bha­vitvā,**\
> **Eko care khag­ga­visāṇa­kappo.** (8)

[]{#187 .sc}[]{#p_25Cn_1401 .ms}**Sītañca uṇhañca khudaṃ pipāsan**ti.
**Sītan**ti dvīhi kāraṇehi sītaṃ hoti---abbhanta­ra­dhātup­pakopa­vasena
vā sītaṃ hoti bahiddhā utuvasena vā sītaṃ hoti. **Uṇhan**ti dvīhi
kāraṇehi uṇhaṃ hoti---abbhanta­ra­dhātup­pakopa­vasena vā uṇhaṃ hoti
bahiddhā utuvasena vā uṇhaṃ hoti. **[Khudā]{#note1043 .var
title="khuddā (s1-3, mr)"}** vuccati chātako. **Pipāsā** vuccati
udakapipāsāti---sītañca uṇhañca khudaṃ pipāsaṃ.

[]{#188 .sc}[]{#p_25Cn_1402 .ms}**Vātātape ḍaṃsasarīsape cā**ti.
**Vātā**ti puratthimā vātā pacchimā vātā uttarā vātā dakkhiṇā vātā
sarajā vātā arajā vātā sītā vātā uṇhā vātā parittā vātā adhimattā vātā
verambhavātā pakkhavātā supaṇṇavātā [tālapaṇṇavātā]{#note1045 .var
title="tālavaṇḍavātā (mr)"} vidhūpanavātā. **Ātapo** vuccati
sūriyasantāpo. **Ḍaṃsā** vuccanti piṅ­gala­mak­khikā. **Sarīsapā**
vuccanti ahīti---vātātape ḍaṃsasarīsape ca.

[]{#189 .sc}[]{#p_25Cn_1403 .ms}**Sabbānipetāni abhi­sam­bha­vitvā**ti
abhibhavitvā ajjhottharitvā pariyādiyitvā madditvāti---sabbānipetāni
abhi­sam­bha­vitvā, eko care khag­ga­visāṇa­kappo. Tenāha so
pac­ce­ka­sambud­dho---

> []{#190 .sc}[]{#p_25Cn_1404 .ms}"Sītañca uṇhañca khudaṃ pipāsaṃ,\
> Vātātape ḍaṃsasarīsape ca;\
> Sabbānipetāni abhi­sam­bha­vitvā,\
> Eko care khag­ga­visāṇa­kappo"ti.
>
> []{#191 .sc} []{#p_25Cn_1405 .ms}[]{#msdiv139 .msdiv}**Nāgova yūthāni
> vivajjayitvā,**\
> **Sañjātakhandho padumī uḷāro;**\
> **Yathābhirantaṃ [vihare]{#note1047 .var
> title="viharaṃ (bj ^snp1.3#334 [Khag­ga­visāṇa­sutta])"} araññe,**\
> **Eko care khag­ga­visāṇa­kappo.** (9)

[]{#192 .sc}[]{#p_25Cn_1406 .ms}**Nāgova yūthāni vivajjayitvā**ti nāgo
vuccati hatthināgo. Pac­ce­ka­sambud­dhopi nāgo. Kiṃkāraṇā
pac­ce­ka­sambud­dho nāgo? Āguṃ na karotīti nāgo; na gacchatīti nāgo; na
āgacchatīti nāgo. Kathaṃ so pac­ce­ka­sambud­dho āguṃ na karotīti nāgo?
Āgu vuccati pāpakā akusalā dhammā saṃkilesikā ponobhavikā sadarā
dukkhavipākā āyatiṃ jāti­jarā­maraṇiyā.

> []{#193 .sc} []{#p_25Cn_1407 .ms}Āguṃ na karoti kiñci loke,\
> Sabbasaṃyoge visajja bandhanāni;\
> Sabbattha na sajjatī vimutto,\
> Nāgo tādi pavuccate tathattā.

[]{#194 .sc}[]{#p_25Cn_1408 .ms}Evaṃ so pac­ce­ka­sambud­dho āguṃ na
karotīti nāgo.

[]{#195 .sc}[]{#p_25Cn_1409 .ms}Kathaṃ so pac­ce­ka­sambud­dho na
gacchatīti nāgo? So pac­ce­ka­sambud­dho na chandāgatiṃ gacchati, na
dosāgatiṃ gacchati, na mohāgatiṃ gacchati, na bhayāgatiṃ gacchati, na
rāgavasena gacchati, na dosavasena gacchati, na mohavasena gacchati, na
mānavasena gacchati, na diṭṭhivasena gacchati, na uddhaccavasena
gacchati, na vici­kicchā­vasena gacchati, na anusayavasena gacchati, na
vaggehi dhammehi yāyati [nīyati]{#note1049 .var
title="niyyati (s1-3, mr)"} vuyhati saṃharīyati. Evaṃ so
pac­ce­ka­sambud­dho na gacchatīti nāgo.

[]{#196 .sc}[]{#p_25Cn_1410 .ms}Kathaṃ so pac­ce­ka­sambud­dho na
āgacchatīti nāgo? Sotā­patti­mag­gena ye kilesā pahīnā te kilese na
puneti na pacceti na paccāgacchati, sakadā­gāmi­mag­gena ... pe ...
anāgāmimaggena ... pe ... arahat­ta­mag­gena ye kilesā pahīnā te kilese
na puneti na pacceti na paccāgacchati. Evaṃ so pac­ce­ka­sambud­dho na
āgacchatīti nāgo.

[]{#197 .sc}[]{#p_25Cn_1411 .ms}**Nāgova yūthāni vivajjayitvā**ti yathā
so hatthināgo yūthāni vivajjetvā parivajjetvā abhinivajjetvā ekova
[arañña­va­namaj­jhogā­hetvā]{#note1050 .var
title="araññe vanamajjhassa ajjhogāhetvā (s1-3)"} carati viharati
iriyati vatteti pāleti yapeti yāpeti, pac­ce­ka­sambud­dhopi gaṇaṃ
[vivajjetvā parivajjetvā abhivajjetvā eko]{#note1051 .var
title="eko care khag­ga­visāṇa­kappo (s1-3)"} arañña­vana­patthāni
pantāni senāsanāni paṭisevati appasaddāni appanigghosāni vijanavātāni
­manus­sa­rāhas­seyya­kāni paṭi­sallā­na­sārup­pāni. So eko gacchati eko
tiṭṭhati eko nisīdati eko seyyaṃ kappeti eko gāmaṃ piṇḍāya pavisati eko
paṭikkamati eko raho nisīdati eko caṅkamaṃ adhiṭṭhāti eko carati
viharati iriyati vatteti pāleti yapeti yāpetīti---nāgova yūthāni
vivajjayitvā.

[]{#198 .sc}[]{#p_25Cn_1412 .ms}**Sañjātakhandho padumī uḷāro**ti yathā
so hatthināgo sañjā­tak­khan­dho sattaratano vā hoti aṭṭharatano vā,
pac­ce­ka­sambud­dhopi sañjā­tak­khan­dho asekkhena sīlakkhandhena
asekkhena samā­dhik­khan­dhena asekkhena pañ­ñāk­khan­dhena asekkhena
vimut­tik­khan­dhena asekkhena vimutti­ñāṇadas­sa­nak­khan­dhena. Yathā
so hatthināgo padumī, pac­ce­ka­sambud­dhopi sattahi
boj­jhaṅ­ga­pup­phehi padumī, sati­sam­boj­jhaṅ­ga­pup­phena
dhamma­vicaya­sam­boj­jhaṅ­ga­pup­phena vīriya­sam­boj­jhaṅ­ga­pup­phena
pīti­sam­boj­jhaṅ­ga­pup­phena passad­dhi­sam­boj­jhaṅ­ga­pup­phena
samā­dhi­sam­boj­jhaṅ­ga­pup­phena upekkhā­sam­boj­jhaṅ­ga­pup­phena.
Yathā so hatthināgo uḷāro thāmena balena javena sūrena,
pac­ce­ka­sambud­dhopi uḷāro sīlena samādhinā paññāya vimuttiyā
vimutti­ñāṇadas­sa­nenāti---sañjātakhandho padumī uḷāro.

[]{#199 .sc}[]{#p_25Cn_1413 .ms}**Yathābhirantaṃ vihare araññe**ti yathā
so hatthināgo yathābhirantaṃ araññe viharati, pac­ce­ka­sambud­dhopi
yathābhirantaṃ araññe viharati. Paṭhamenapi jhānena yathābhirantaṃ
araññe viharati, dutiyenapi jhānena ... pe ... tatiyenapi jhānena ...
catutthenapi jhānena yathābhirantaṃ araññe viharati; mettāyapi
cetovimuttiyā yathābhirantaṃ araññe viharati, karuṇāyapi cetovimuttiyā
... muditāyapi cetovimuttiyā ... upekkhāyapi cetovimuttiyā
yathābhirantaṃ araññe viharati; ākāsānañ­cāyata­na­samā­patti­yāpi
yathābhirantaṃ araññe viharati, viñ­ñā­ṇañ­cāyata­na­samā­patti­yāpi ...
ākiñ­cañ­ñā­yatana­samā­patti­yāpi ...
neva­saññā­nā­saññāya­tana­samā­patti­yāpi ... nirodha­samā­patti­yāpi
... phala­samā­patti­yāpi yathābhirantaṃ araññe viharatīti---
yathābhirantaṃ vihare araññe, eko care khag­ga­visāṇa­kappo. Tenāha so
pac­ce­ka­sambud­dho---

> []{#200 .sc}[]{#p_25Cn_1414 .ms}"Nāgova yūthāni vivajjayitvā,\
> Sañjātakhandho padumī uḷāro;\
> Yathābhirantaṃ vihare araññe,\
> Eko care khag­ga­visāṇa­kappo"ti.
>
> []{#201 .sc} []{#pts64 .pts}[]{#p_25Cn_1415 .ms}[]{#msdiv140
> .msdiv}**Aṭṭhānataṃ saṅga­ṇikā­ratassa,**\
> **Yaṃ [phassaye]{#note1053 .var title="phussaye (s1-3, mr)"}
> [sāmayikaṃ]{#note1054 .var title="āsāmāyikaṃ (mr)"} vimuttiṃ;**\
> **Ādicca­bandhussa vaco nisamma,**\
> **Eko care khag­ga­visāṇa­kappo.** (10)

[]{#202 .sc}[]{#p_25Cn_1416 .ms}**Aṭṭhānataṃ saṅga­ṇikā­ratassa, yaṃ
phassaye sāmayikaṃ vimuttin**ti vuttañhetaṃ
bhagavatā---"[yāvatānanda]{#note1055 .var
title="so vatānanda (bj ^mn122#2 [Mahā­suñña­ta­sutta])"}, bhikkhu
saṅgaṇikārāmo saṅgaṇikarato saṅga­ṇikā­rāma­taṃ anuyutto, gaṇārāmo
gaṇarato gaṇasammudito [gaṇārāmataṃ anuyutto]{#note1056 .var
title=" etthantare pāṭho 11M:510"}, yaṃ taṃ nekkham­ma­su­khaṃ
pavivekasukhaṃ upasamasukhaṃ sambodhisukhaṃ, tassa sukhassa nikāmalābhī
bhavissati akicchalābhī akasiralābhīti---netaṃ ṭhānaṃ vijjati. Yo ca kho
so, ānanda, bhikkhu eko gaṇasmā vūpakaṭṭho viharati, tassetaṃ bhikkhuno
pāṭikaṅkhaṃ. Yaṃ taṃ nekkham­ma­su­khaṃ pavivekasukhaṃ upasamasukhaṃ
sambodhisukhaṃ, tassa sukhassa nikāmalābhī bhavissati akicchalābhī
akasiralābhīti---ṭhānametaṃ vijjati. Yāvatānanda, bhikkhu saṅgaṇikārāmo
saṅgaṇikarato saṅga­ṇikā­rāma­taṃ anuyutto, gaṇārāmo gaṇarato
gaṇasammudito (gaṇārāmataṃ anuyutto) [sāmāyikaṃ]{#note1058 .var
title="sāmayikaṃ (bj, s1-3, mr)"} vā kantaṃ cetovimuttiṃ upasampajja
viharissati, asāmāyikaṃ vā akuppanti---netaṃ ṭhānaṃ vijjati. Yo ca kho
so, ānanda, bhikkhu eko gaṇasmā vūpakaṭṭho viharati, tassetaṃ bhikkhuno
pāṭikaṅkhaṃ sāmāyikaṃ vā kantaṃ cetovimuttiṃ upasampajja viharissati,
asāmāyikaṃ vā akuppanti, ṭhānametaṃ vijjatī"ti---aṭṭhānataṃ
saṅga­ṇikā­ratassa, yaṃ phassaye sāmayikaṃ vimuttiṃ.

[]{#203 .sc}[]{#p_25Cn_1417 .ms}**Ādicca­bandhussa vaco nisammā**ti
ādicco vuccati sūriyo. So gotamo gottena. Pac­ce­ka­sambud­dhopi gotamo
gottena. So pac­ce­ka­sambud­dho sūriyassa gottañātako gottabandhu,
tasmā pac­ce­ka­sambud­dho ādiccabandhu. **Ādicca­bandhussa vaco
nisammā**ti ādicca­bandhussa vacanaṃ byappathaṃ desanaṃ anusāsanaṃ
anusiṭṭhaṃ sutvā suṇitvā uggahetvā upadhārayitvā
upa­lak­kha­yit­vāti---ādicca­bandhussa vaco nisamma, eko care
khag­ga­visāṇa­kappo. Tenāha so pac­ce­ka­sambud­dho---

> []{#204 .sc}[]{#p_25Cn_1418 .ms}"Aṭṭhānataṃ saṅga­ṇikā­ratassa,\
> Yaṃ phassaye sāmayikaṃ vimuttiṃ;\
> Ādicca­bandhussa vaco nisamma,\
> Eko care khag­ga­visāṇa­kappo"ti.

[]{#p_25Cn_1419 .ms}Dutiyo vaggo.

## 3. Tatiyavagga

> []{#205 .sc} []{#pts65 .pts}[]{#p_25Cn_1420 .ms}[]{#msdiv141
> .msdiv}**Diṭṭhīvisūkāni upātivatto,**\
> **Patto niyāmaṃ paṭi­laddha­maggo;**\
> **Uppannañāṇomhi anaññaneyyo,**\
> **Eko care khag­ga­visāṇa­kappo.** (1)

[]{#206 .sc}[]{#p_25Cn_1421 .ms}**Diṭṭhīvisūkāni upātivatto**ti
diṭṭhivisūkāni vuccanti vīsativatthukā sakkāyadiṭṭhī. Idha assutavā
puthujjano ariyānaṃ adassāvī ariyadhammassa akovido ariyadhamme avinīto
sappurisānaṃ adassāvī sap­purisa­dhammassa akovido sap­purisa­dhamme
avinīto rūpaṃ attato samanupassati rūpavantaṃ vā attānaṃ attani vā rūpaṃ
rūpasmiṃ vā attānaṃ, vedanaṃ ... pe ... saññaṃ ... saṅkhāre ... viññāṇaṃ
attato samanupassati viññāṇavantaṃ vā attānaṃ attani vā viññāṇaṃ
viññāṇasmiṃ vā attānaṃ. Yā evarūpā diṭṭhi diṭṭhigataṃ diṭṭhigahanaṃ
diṭṭhikantāro diṭṭhi­visū­kāyikaṃ diṭṭhi­vip­phan­di­taṃ
diṭṭhi­saṃ­yoja­naṃ gāho [paṭiggāho]{#note1060 .var
title="patiṭṭhāho (bj)"} abhiniveso parāmāso kummaggo micchāpatho
micchattaṃ titthāyatanaṃ [vipari­yesag­gāho viparītaggāho
vipallāsaggāho]{#note1061 .var
title="vipariyesagāho viparītagāho vipallāsagāho (bj)"} micchāgāho,
ayāthāvakasmiṃ yāthāvakanti gāho, yāvatā dvāsaṭṭhi diṭṭhigatāni--- imāni
diṭṭhivisūkāni. **Diṭṭhīvisūkāni upātivatto**ti diṭṭhivisūkāni
upātivatto atikkanto samatikkanto vītivattoti--- diṭṭhīvisūkāni
upātivatto.

[]{#207 .sc}[]{#p_25Cn_1422 .ms}**Patto niyāmaṃ paṭi­laddha­maggo**ti
niyāmā vuccanti cattāro maggā; ariyo aṭṭhaṅgiko maggo, seyyathidaṃ---
sammādiṭṭhi sammāsaṅkappo sammāvācā sammākammanto sammāājīvo sammāvāyāmo
sammāsati sammāsamādhi. Catūhi ariyamaggehi samannāgato niyāmaṃ patto
sampatto adhigato phassito sacchikatoti---patto niyāmaṃ.
**Paṭi­laddha­maggo**ti laddhamaggo paṭi­laddha­maggo adhigatamaggo
phassitamaggo ­sacchi­kata­mag­goti--- patto niyāmaṃ paṭi­laddha­maggo.

[]{#208 .sc}[]{#p_25Cn_1423 .ms}**Uppannañāṇomhi anaññaneyyo**ti tassa
pac­ce­ka­sambud­dhassa ñāṇaṃ uppannaṃ samuppannaṃ nibbattaṃ
abhinibbattaṃ pātubhūtaṃ. "Sabbe saṅkhārā aniccā"ti ñāṇaṃ uppannaṃ
samuppannaṃ nibbattaṃ abhinibbattaṃ pātubhūtaṃ, "sabbe saṅkhārā
dukkhā"ti ... pe ... "sabbe dhammā anattā"ti ... "yaṃ kiñci
samuda­ya­dhammaṃ sabbaṃ taṃ nirodhadhamman"ti ñāṇaṃ uppannaṃ
samuppannaṃ nibbattaṃ abhinibbattaṃ pātubhūtanti---uppannañāṇomhi.
**Anaññaneyyo**ti so pac­ce­ka­sambud­dho na paraneyyo na parappattiyo
na parappaccayo na para­paṭi­baddhagū, [yathābhūtaṃ]{#note1062 .var
title="taṃ (mr)"} jānāti passati asammūḷho sampajāno paṭissato. "Sabbe
saṅkhārā aniccā"ti na paraneyyo na parappattiyo na parappaccayo na
para­paṭi­baddhagū, yathābhūtaṃ jānāti passati asammūḷho sampajāno
paṭissato. "Sabbe saṅkhārā dukkhā"ti ... pe ... "sabbe dhammā anattā"ti
... pe ... "yaṃ kiñci samuda­ya­dhammaṃ sabbaṃ taṃ nirodhadhamman"ti na
paraneyyo na parappattiyo na parappaccayo na para­paṭi­baddhagū,
yathābhūtaṃ jānāti passati asammūḷho sampajāno
paṭissatoti---uppannañāṇomhi anaññaneyyo, eko care khag­ga­visāṇa­kappo.
Tenāha so pac­ce­ka­sambud­dho---

> []{#209 .sc}[]{#p_25Cn_1424 .ms}"Diṭṭhīvisūkāni upātivatto,\
> Patto niyāmaṃ paṭi­laddha­maggo;\
> Uppannañāṇomhi anaññaneyyo,\
> Eko care khag­ga­visāṇa­kappo"ti.
>
> []{#210 .sc} []{#p_25Cn_1425 .ms}[]{#msdiv142 .msdiv}**Nillolupo
> nikkuho nippipāso,**\
> **Nimmakkho ­niddhan­ta­kasāva­moho;**\
> **[Nirāsaso]{#note1064 .var title="nirāsayo (pts1)"} sabbaloke
> bhavitvā,**\
> **Eko care khag­ga­visāṇa­kappo.** (2)

[]{#211 .sc}[]{#p_25Cn_1426 .ms}**Nillolupo nikkuho nippipāso**ti
**loluppaṃ** vuccati taṇhā. Yo rāgo sārāgo ... pe ... abhijjhā lobho
akusalamūlaṃ. Sā loluppā taṇhā tassa pac­ce­ka­sambud­dhassa pahīnā
ucchinnamūlā tālāvatthukatā anabhāvaṃkatā āyatiṃ anuppādadhammā. Tasmā
pac­ce­ka­sambud­dho nillolupo.

[]{#212 .sc}[]{#p_25Cn_1427 .ms}**Nikkuho**ti tīṇi
kuhanavatthūni---[pac­ca­ya­paṭi­seva­na­saṅ­khā­taṃ]{#note1065 .var
title="... paṭisedhana ... (bj)"} kuhanavatthu, iriyā­pa­tha­saṅ­khā­taṃ
kuhanavatthu, sāman­ta­jappa­na­saṅ­khā­taṃ kuhanavatthu.

[]{#213 .sc}[]{#p_25Cn_1428 .ms}Katamaṃ
pac­ca­ya­paṭi­seva­na­saṅ­khā­taṃ kuhanavatthu? Idha gahapatikā
[bhikkhuṃ]{#note1067 .var title="bhikkhū (mr)"} nimantenti
cīvara­piṇḍa­pāta­se­nāsa­na­gilāna­pac­ca­ya­bhesaj­ja­parik­khā­rehi,
so pāpiccho icchāpakato atthiko
cīvara­piṇḍa­pāta­se­nāsa­na­gilāna­pac­ca­ya­bhesaj­ja­parik­khā­rā­naṃ
bhiyyokamyataṃ upādāya cīvaraṃ paccakkhāti, piṇḍapātaṃ paccakkhāti,
senāsanaṃ paccakkhāti, gilāna­pac­ca­ya­bhesaj­ja­parik­khā­raṃ
paccakkhāti. So evamāha---"kiṃ samaṇassa mahagghena cīvarena. Etaṃ
sāruppaṃ yaṃ samaṇo susānā vā saṅkārakūṭā vā pāpaṇikā vā nantakāni
uccinitvā saṅghāṭikaṃ karitvā dhāreyya. Kiṃ samaṇassa mahagghena
piṇḍapātena. Etaṃ sāruppaṃ yaṃ samaṇo uñchācariyāya piṇḍiyālopena
jīvikaṃ kappeyya. Kiṃ samaṇassa mahagghena senāsanena. Etaṃ sāruppaṃ yaṃ
samaṇo rukkhamūliko vā assa sosāniko vā abbhokāsiko vā. Kiṃ samaṇassa
mahagghena gilāna­pac­ca­ya­bhesaj­ja­parik­khā­rena. Etaṃ sāruppaṃ yaṃ
samaṇo pūtimuttena vā harita­kī­khaṇ­ḍena vā osadhaṃ kareyyā"ti.
Tadupādāya lūkhaṃ cīvaraṃ dhāreti lūkhaṃ piṇḍapātaṃ paribhuñjati lūkhaṃ
senāsanaṃ paṭisevati lūkhaṃ gilāna­pac­ca­ya­bhesaj­ja­parik­khā­raṃ
paṭisevati. Tamenaṃ gahapatikā evaṃ jānanti---"ayaṃ samaṇo appiccho
santuṭṭho pavivitto asaṃsaṭṭho āraddhavīriyo dhutavādo"ti. Bhiyyo bhiyyo
nimantenti
cīvara­piṇḍa­pāta­se­nāsa­na­gilāna­pac­ca­ya­bhesaj­ja­parik­khā­rehi.
So evamāha---"tiṇṇaṃ sammukhībhāvā saddho kulaputto bahuṃ puññaṃ
pasavati, saddhāya sammukhībhāvā saddho kulaputto bahuṃ puññaṃ pasavati,
deyyadhammassa sammukhībhāvā saddho kulaputto bahuṃ puññaṃ pasavati,
dakkhiṇeyyānaṃ sammukhībhāvā saddho kulaputto bahuṃ puññaṃ pasavati.
Tumhā­kañ­cevā­yaṃ saddhā atthi, deyyadhammo ca saṃvijjati, ahañca
paṭiggāhako. Sacehaṃ na paṭiggahessāmi, evaṃ tumhe puññena paribāhirā
[bhavissatha]{#note1068 .var
title="bhavissanti (^mnd10#39 [Purā­bheda­sutta­niddesa])"}. Na mayhaṃ
iminā attho. Api ca tumhākaṃyeva anukampāya paṭiggaṇhāmī"ti. Tadupādāya
bahumpi cīvaraṃ paṭiggaṇhāti, bahumpi piṇḍapātaṃ paṭiggaṇhāti, bahumpi
senāsanaṃ paṭiggaṇhāti, bahumpi gilāna­pac­ca­ya­bhesaj­ja­parik­khā­raṃ
paṭiggaṇhāti. Yā evarūpā bhākuṭikā bhākuṭiyaṃ kuhanā kuhāyanā
kuhitattaṃ---idaṃ pac­ca­ya­paṭi­seva­na­saṅ­khā­taṃ kuhanavatthu.

[]{#214 .sc}[]{#p_25Cn_1429 .ms}Katamaṃ iriyā­pa­tha­saṅ­khā­taṃ
kuhanavatthu? Idhekacco pāpiccho icchāpakato sam­bhā­va­nā­dhip­pāyo
"evaṃ maṃ jano sambhāvessatī"ti gamanaṃ saṇṭhapeti ṭhānaṃ saṇṭhapeti
[nisajjaṃ]{#note1069 .var title="nissajjaṃ (s1-3) | nisajjanaṃ (mr)"}
saṇṭhapeti sayanaṃ saṇṭhapeti, paṇidhāya gacchati paṇidhāya tiṭṭhati
paṇidhāya nisīdati paṇidhāya seyyaṃ kappeti samāhito viya gacchati
samāhito viya tiṭṭhati samāhito viya nisīdati samāhito viya seyyaṃ
kappeti, [āpātha­kaj­jhāyīva]{#note1070 .var
title="āpātakajjhāyī ca (bj, mr)"} hoti. Yā evarūpā iriyāpathassa
āṭhapanā ṭhapanā saṇṭhapanā bhākuṭikā bhākuṭiyaṃ kuhanā kuhāyanā
[kuhitattaṃ]{#note1071 .var title="kuhāyitattaṃ (s1-3, mr)"}---idaṃ
iriyā­pa­tha­saṅ­khā­taṃ kuhanavatthu.

[]{#215 .sc}[]{#p_25Cn_1430 .ms}Katamaṃ sāman­ta­jappa­na­saṅ­khā­taṃ
kuhanavatthu? Idhekacco pāpiccho icchāpakato sam­bhā­va­nā­dhip­pāyo
"evaṃ maṃ jano sambhāvessatī"ti ariyadhamme sannis­sita­vācaṃ bhāsati.
"Yo evarūpaṃ cīvaraṃ dhāreti so samaṇo mahesakkho"ti bhaṇati; "yo
evarūpaṃ pattaṃ dhāreti ... pe ... lohathālakaṃ dhāreti ...
[dhammakaraṇaṃ]{#note1072 .var title="dhammakarakaṃ (bj, s1-3)"} dhāreti
... parissāvanaṃ dhāreti ... kuñcikaṃ dhāreti ... upāhanaṃ dhāreti ...
kāyabandhanaṃ dhāreti ... [āyogaṃ]{#note1073 .var
title="āyogabandhanaṃ (s1-3, mr)"} dhāreti so samaṇo mahesakkho"ti
bhaṇati; "yassa evarūpo upajjhāyo so samaṇo mahesakkho"ti bhaṇati;
"yassa evarūpo ācariyo ... pe ... evarūpā samā­nu­paj­jhā­yakā ...
samānācariyakā ... mittā ... sandiṭṭhā ... sambhattā ... sahāyā so
samaṇo mahesakkho"ti bhaṇati; "yo evarūpe vihāre vasati ... aḍḍhayoge
vasati ... pāsāde vasati ... hammiye vasati ... guhāyaṃ vasati ... leṇe
vasati ... kuṭiyaṃ vasati ... kūṭāgāre vasati ... aṭṭe vasati ... māḷe
vasati ... [uddaṇḍe]{#note1074 .var title="uṭṭaṇḍe (mr)"} vasati ...
upaṭṭhā­na­sālā­yaṃ vasati ... maṇḍape vasati ... rukkhamūle vasati so
samaṇo mahesakkho"ti bhaṇati.

[]{#216 .sc}[]{#p_25Cn_1431 .ms}Atha vā koraji­kako­rajiko
bhā­kuṭi­ka­bhā­kuṭiko kuhakakuhako lapakalapako mukha­sam­bhā­viko
"ayaṃ samaṇo imāsaṃ evarūpānaṃ santānaṃ vihāra­samā­pattī­naṃ lābhī"ti
tādisaṃ gambhīraṃ gūḷhaṃ nipuṇaṃ paṭicchannaṃ lokuttaraṃ
suñña­tā­paṭi­sañ­ñuttaṃ kathaṃ katheti. Yā evarūpā bhākuṭikā bhākuṭiyaṃ
kuhanā kuhāyanā kuhitattaṃ, idaṃ sāman­ta­jappa­na­saṅ­khā­taṃ
kuhanavatthu. Tassa pac­ce­ka­sambud­dhassa imāni tīṇi kuhanavatthūni
pahīnāni samucchinnāni vūpasantāni paṭippas­sad­dhāni
abhab­bup­patti­kāni ñāṇagginā daḍḍhāni. Tasmā so pac­ce­ka­sambud­dho
nikkuho.

[]{#217 .sc}[]{#p_25Cn_1432 .ms}**Nippipāso**ti **pipāsā** vuccati
taṇhā. Yo rāgo sārāgo ... pe ... abhijjhā lobho akusalamūlaṃ. Sā pipāsā
taṇhā tassa pac­ce­ka­sambud­dhassa pahīnā ucchinnamūlā tālāvatthukatā
anabhāvaṃkatā āyatiṃ anuppādadhammā. Tasmā pac­ce­ka­sambud­dho
nippipāsoti--- nillolupo nikkuho nippipāso.

[]{#218 .sc}[]{#p_25Cn_1433 .ms}**Nimmakkho ­niddhan­ta­kasāva­moho**ti.
**Makkho**ti yo makkho [makkhāyanā]{#note1076 .var
title="makkhiyanā (mr)"} makkhāyitattaṃ niṭṭhuriyaṃ niṭṭhuriya­kammaṃ.
**Kasāvo**ti rāgo kasāvo, doso kasāvo, moho kasāvo, kodho ... pe ...
upanāho ... makkho ... paḷāso ... sab­bā­kusa­lā­bhi­saṅ­khārā kasāvā.
**Moho**ti dukkhe aññāṇaṃ, dukkhasamudaye aññāṇaṃ, dukkhanirodhe
aññāṇaṃ, duk­kha­nirodha­gāminiyā paṭipadāya aññāṇaṃ, pubbante aññāṇaṃ,
aparante aññāṇaṃ, pubban­tā­parante aññāṇaṃ,
idappac­caya­tā­paṭic­ca­samup­pan­nesu dhammesu aññāṇaṃ. Yaṃ evarūpaṃ
aññāṇaṃ adassanaṃ anabhisamayo ananubodho appaṭivedho asaṅgāhanā
apariyogāhanā asamapekkhanā apaccavekkhaṇā apac­cak­kha­kammaṃ
dummejjhaṃ bālyaṃ asampajaññaṃ moho pamoho sammoho avijjā avijjogho
avijjāyogo avijjānusayo avijjā­pari­yuṭ­ṭhā­naṃ avijjālaṅgī moho
akusalamūlaṃ. Tassa pac­ce­ka­sambud­dhassa makkho ca kasāvo ca moho ca
vantā saṃvantā niddhantā pahīnā samucchinnā vūpasantā paṭippassaddhā
abhab­bup­pat­tikā ñāṇagginā daḍḍhāti. So pac­ce­ka­sambud­dho nimmakkho
­niddhan­ta­kasāva­moho.

[]{#219 .sc}[]{#p_25Cn_1434 .ms}**Nirāsaso sabbaloke bhavitvā**ti
**āsā** vuccati taṇhā. Yo rāgo sārāgo ... pe ... abhijjhā lobho
akusalamūlaṃ. **Sabbaloke**ti sabbaapāyaloke sab­ba­manus­sa­loke
sabbadevaloke sabba­khan­dha­loke sabbadhātuloke sabba­āyata­na­loke.
**Nirāsaso sabbaloke bhavitvā**ti sabbaloke nirāsaso bhavitvā nittaṇho
bhavitvā nippipāso bhavitvāti--- nirāsaso sabbaloke bhavitvā, eko care
khag­ga­visāṇa­kappo. Tenāha so pac­ce­ka­sambud­dho---

> []{#220 .sc}[]{#p_25Cn_1435 .ms}"Nillolupo nikkuho nippipāso,\
> Nimmakkho ­niddhan­ta­kasāva­moho;\
> Nirāsaso sabbaloke bhavitvā,\
> Eko care khag­ga­visāṇa­kappo"ti.
>
> []{#221 .sc} []{#pts66 .pts}[]{#p_25Cn_1436 .ms}[]{#msdiv143
> .msdiv}**Pāpaṃ sahāyaṃ parivajjayetha,**\
> **Anatthadassiṃ visame niviṭṭhaṃ;**\
> **Sayaṃ na seve pasutaṃ pamattaṃ,**\
> **Eko care khag­ga­visāṇa­kappo.** (3)

[]{#222 .sc}[]{#p_25Cn_1437 .ms}**Pāpaṃ sahāyaṃ parivajjayethā**ti.
Pāpasahāyo vuccati yo so sahāyo dasavatthukāya micchādiṭṭhiyā
samannāgato--- natthi dinnaṃ, natthi yiṭṭhaṃ, natthi hutaṃ, natthi
[sukata­dukka­ṭā­naṃ]{#note1078 .var title="sukaṭa­dukka­ṭā­naṃ (bj)"}
kammānaṃ phalaṃ vipāko, natthi ayaṃ loko, natthi paro loko, natthi mātā,
natthi pitā, natthi sattā opapātikā, natthi loke samaṇabrāhmaṇā
sammaggatā sammāpaṭipannā ye imañca lokaṃ parañca lokaṃ sayaṃ abhiññā
sacchikatvā pavedentīti. Ayaṃ pāpasahāyo. Pāpaṃ sahāyaṃ
pari­vajja­ye­thāti. Pāpaṃ sahāyaṃ vajjeyya parivajjeyyāti---pāpaṃ
sahāyaṃ parivajjayetha.

[]{#223 .sc}[]{#p_25Cn_1438 .ms}**Anatthadassiṃ visame niviṭṭhan**ti
anatthadassī vuccati yo so sahāyo dasavatthukāya micchādiṭṭhiyā
samannāgato---natthi dinnaṃ, natthi yiṭṭhaṃ ... pe ... ye imañca lokaṃ
parañca lokaṃ sayaṃ abhiññā sacchikatvā pavedentīti. **Visame
niviṭṭhan**ti visame kāyakamme niviṭṭhaṃ, visame vacīkamme niviṭṭhaṃ,
visame manokamme niviṭṭhaṃ, visame pāṇātipāte niviṭṭhaṃ, visame
adinnādāne niviṭṭhaṃ, visame kāmesu­micchā­cāre niviṭṭhaṃ, visame
musāvāde niviṭṭhaṃ, visamāya [pisuṇāya vācāya]{#note1079 .var
title="pisuṇavācāya (mr)"} niviṭṭhaṃ, visamāya [pharusāya
vācāya]{#note1080 .var title="pharusavācāya (mr)"} niviṭṭhaṃ, visame
samphappalāpe niviṭṭhaṃ, visamāya abhijjhāya niviṭṭhaṃ, visame byāpāde
niviṭṭhaṃ, visamāya micchādiṭṭhiyā niviṭṭhaṃ, visamesu saṅkhāresu
niviṭṭhaṃ visamesu pañcasu kāmaguṇesu niviṭṭhaṃ, visamesu pañcasu
nīvaraṇesu niviṭṭhaṃ viniviṭṭhaṃ sattaṃ allīnaṃ upagataṃ ajjhositaṃ
adhimuttanti---anatthadassiṃ visame niviṭṭhaṃ.

[]{#224 .sc}[]{#p_25Cn_1439 .ms}**Sayaṃ na seve pasutaṃ pamattan**ti.
**Pasutan**ti yopi kāme esati gavesati pariyesati taccarito tabbahulo
taggaruko tanninno tappoṇo tappabbhāro tadadhimutto tadadhipateyyo, sopi
kāmappasuto. Yopi taṇhāvasena rūpe pariyesati, sadde ... pe ... gandhe
... rase ... phoṭṭhabbe pariyesati taccarito tabbahulo taggaruko
tanninno tappoṇo tappabbhāro tadadhimutto tadadhipateyyo, sopi
kāmappasuto. Yopi taṇhāvasena rūpe paṭilabhati, sadde ... pe ... gandhe
... rase ... phoṭṭhabbe paṭilabhati taccarito tabbahulo taggaruko
tanninno tappoṇo tappabbhāro tadadhimutto tadadhipateyyo, sopi
[kāmappasuto]{#note1081 .var title="kāmapasuto (bj)"}. Yopi taṇhāvasena
rūpe paribhuñjati, sadde ... pe ... gandhe ... rase ... phoṭṭhabbe
paribhuñjati taccarito tabbahulo taggaruko tanninno tappoṇo tappabbhāro
tadadhimutto tadadhipateyyo, sopi kāmappasuto. Yathā kalahakārako
kalahappasuto, kammakārako kammappasuto, gocare caranto gocarappasuto,
jhāyī jhānappasuto; evameva yo kāme esati gavesati pariyesati taccarito
tabbahulo taggaruko tanninno tappoṇo tappabbhāro tadadhimutto
tadadhipateyyo, sopi kāmappasuto. Yopi taṇhāvasena rūpe pariyesati ...
pe ... yopi taṇhāvasena rūpe paṭilabhati ... pe ... yopi taṇhāvasena
rūpe paribhuñjati, sadde ... pe ... gandhe ... rase ... phoṭṭhabbe
paribhuñjati taccarito tabbahulo taggaruko tanninno tappoṇo tappabbhāro
tadadhimutto tadadhipateyyo, sopi kāmappasuto. **Pamattan**ti. Pamādo
vattabbo kāyaduccarite vā vacīduccarite vā manoduccarite vā pañcasu
kāmaguṇesu vā cittassa vosaggo vosag­gā­nuppadā­naṃ kusalānaṃ dhammānaṃ
bhāvanāya asakkac­ca­kiriyatā asātac­ca­kiriyatā anaṭṭhi­ta­kiriyatā
olīnavuttitā ­nikkhit­tac­chandatā ­nikkhit­ta­dhuratā anāsevanā
abhāvanā abahulīkammaṃ anadhiṭṭhānaṃ ananuyogo, yo evarūpo pamādo
pamajjanā pamajjitattaṃ---ayaṃ vuccati pamādo.

[]{#225 .sc}[]{#p_25Cn_1440 .ms}**Sayaṃ na seve pasutaṃ pamattan**ti
pasutaṃ na seveyya pamattañca sayaṃ na seveyya sāmaṃ na seveyya na
niseveyya na saṃseveyya na parisaṃseveyya na ācareyya na samācareyya na
samādāya vatteyyāti---sayaṃ na seve pasutaṃ pamattaṃ, eko care
khag­ga­visāṇa­kappo. Tenāha so pac­ce­ka­sambud­dho---

> []{#226 .sc}[]{#p_25Cn_1441 .ms}"Pāpaṃ sahāyaṃ parivajjayetha,\
> Anatthadassiṃ visame niviṭṭhaṃ;\
> Sayaṃ na seve pasutaṃ pamattaṃ,\
> Eko care khag­ga­visāṇa­kappo"ti.
>
> []{#227 .sc} []{#p_25Cn_1442 .ms}[]{#msdiv144 .msdiv}**Bahussutaṃ
> dhammadharaṃ bhajetha,**\
> **Mittaṃ uḷāraṃ paṭibhā­na­van­taṃ;**\
> **Aññāya atthāni vineyya kaṅkhaṃ,**\
> **Eko care khag­ga­visāṇa­kappo.** (4)

[]{#228 .sc}[]{#p_25Cn_1443 .ms}**Bahussutaṃ dhammadharaṃ bhajethā**ti
bahussuto hoti mitto sutadharo sutasannicayo. Ye te dhammā ādikalyāṇā
majjhekalyāṇā pari­yosāna­kal­yāṇā [sātthaṃ sabyañjanaṃ]{#note1084 .var
title="sātthā sabyañjanā (s1-3)"} kevala­pari­puṇṇaṃ parisuddhaṃ
brahmacariyaṃ abhivadanti, tathārūpāssa dhammā bahussutā honti
[dhātā]{#note1085 .var title="dhatā (bj, s1-3)"} vacasā paricitā
mana­sānu­pekkhitā diṭṭhiyā suppaṭividdhā. **Dhammadharan**ti dhammaṃ
[dhārentaṃ]{#note1086 .var title="dhāreti (mr)"}---suttaṃ geyyaṃ
veyyākaraṇaṃ gāthaṃ udānaṃ itivuttakaṃ jātakaṃ abbhutadhammaṃ vedallaṃ.
**Bahussutaṃ dhammadharaṃ bhajethā**ti bahussutañca dhammadharañca
mittaṃ bhajeyya sambhajeyya seveyya niseveyya saṃseveyya
paṭiseveyyāti---bahussutaṃ dhammadharaṃ bhajetha.

[]{#229 .sc}[]{#p_25Cn_1444 .ms}**Mittaṃ uḷāraṃ paṭibhā­na­van­tan**ti
uḷāro hoti mitto sīlena samādhinā paññāya vimuttiyā
vimutti­ñāṇadas­sa­nena. **Paṭibhā­na­van­tan**ti tayo
paṭibhānavanto---­pariyat­ti­pa­ṭibhā­navā, pari­pucchā­pa­ṭibhā­navā,
adhi­gama­pa­ṭibhā­navā. Katamo ­pariyat­ti­pa­ṭibhā­navā? Idhekaccassa
buddhavacanaṃ [pariyāputaṃ]{#note1087 .var
title="pariyāpuṭaṃ (s1-3, mr)"} hoti suttaṃ geyyaṃ veyyākaraṇaṃ gāthā
udānaṃ itivuttakaṃ jātakaṃ abbhutadhammaṃ vedallaṃ. Tassa pariyattiṃ
nissāya paṭibhāti---ayaṃ ­pariyat­ti­pa­ṭibhā­navā.

[]{#230 .sc}[]{#p_25Cn_1445 .ms}Katamo pari­pucchā­pa­ṭibhā­navā?
Idhekacco paripucchitopi hoti atthe ca ñāye ca lakkhaṇe ca kāraṇe ca
ṭhānāṭhāne ca. Tassa paripucchaṃ nissāya paṭibhāti---ayaṃ
pari­pucchā­pa­ṭibhā­navā.

[]{#231 .sc}[]{#p_25Cn_1446 .ms}Katamo adhi­gama­pa­ṭibhā­navā?
Idhekaccassa adhigatā honti cattāro satipaṭṭhānā cattāro sammappadhānā
cattāro iddhipādā pañcindriyāni pañca balāni satta bojjhaṅgā ariyo
aṭṭhaṅgiko maggo cattāro ariyamaggā cattāri sāmaññaphalāni catasso
paṭisambhidāyo [cha abhiññāyo]{#note1088 .var
title="chaḷabhiññāyo (s1-3)"}. Tassa attho ñāto dhammo ñāto nirutti
ñātā. Atthe ñāte attho paṭibhāti, dhamme ñāte dhammo paṭibhāti,
niruttiyā ñātāya nirutti paṭibhāti. Imesu tīsu ñāṇaṃ
paṭibhā­na­paṭi­sam­bhidā. So pac­ce­ka­sambud­dho imāya
paṭibhā­na­paṭi­sam­bhi­dāya upeto samupeto upāgato samupāgato upapanno
samupapanno samannāgato. Tasmā pac­ce­ka­sambud­dho paṭibhānavā. Yassa
pariyatti natthi paripucchā natthi adhigamo natthi, kiṃ tassa
paṭibhā­yissatīti---mittaṃ uḷāraṃ paṭibhā­na­van­taṃ.

[]{#232 .sc}[]{#p_25Cn_1447 .ms}**Aññāya atthāni vineyya kaṅkhan**ti
attatthaṃ aññāya paratthaṃ aññāya ubhayatthaṃ aññāya
diṭṭha­dham­mikat­thaṃ aññāya sam­parā­yikat­thaṃ aññāya
[paramatthaṃ]{#note1089 .var title="paramat­that­thaṃ (bj)"} aññāya
abhiññāya jānitvā tulayitvā tīrayitvā vibhāvayitvā vibhūtaṃ katvā
kaṅkhaṃ vineyya paṭivineyya pajaheyya vinodeyya byantīkareyya anabhāvaṃ
gameyyāti---aññāya atthāni vineyya kaṅkhaṃ, eko care
khag­ga­visāṇa­kappo. Tenāha so pac­ce­ka­sambud­dho---

> []{#233 .sc}[]{#p_25Cn_1448 .ms}"Bahussutaṃ dhammadharaṃ bhajetha,\
> Mittaṃ uḷāraṃ paṭibhā­na­van­taṃ;\
> Aññāya atthāni vineyya kaṅkhaṃ,\
> Eko care khag­ga­visāṇa­kappo"ti.
>
> []{#234 .sc} []{#p_25Cn_1449 .ms}[]{#msdiv145 .msdiv}**[Khiḍḍaṃ
> ratiṃ]{#note1091 .var
> title="khiḍḍā ratī (s1-3) | khiḍḍā ratiṃ (pts1)"} kāmasukhañca
> loke,**\
> **Analaṅkaritvā anapekkhamāno;**\
> **[Vibhūsaṭṭhānā]{#note1092 .var
> title="vibhū­sa­ṇaṭ­ṭhānā (bj) | vibhū­sa­naṭ­ṭhānā (s1-3, pts1, mr ^snp1.3#340 [Khag­ga­visāṇa­sutta])"}
> virato saccavādī,**\
> **Eko care khag­ga­visāṇa­kappo.** (5)

[]{#235 .sc}[]{#p_25Cn_1450 .ms}**Khiḍḍaṃ ratiṃ kāmasukhañca loke**ti.
**Khiḍḍā**ti dve khiḍḍā---kāyikā khiḍḍā ca vācasikā khiḍḍā ca ... pe ...
ayaṃ kāyikā khiḍḍā ... pe ... ayaṃ vācasikā khiḍḍā. **Ratī**ti
anukkaṇ­ṭhi­tādhi­vacana­metaṃ---ratīti. **Kāmasukhan**ti vuttañhetaṃ
bhagavatā---" pañcime, bhikkhave, kāmaguṇā. Katame pañca? Cakkhuviññeyyā
rūpā iṭṭhā kantā manāpā piyarūpā kāmūpasaṃhitā rajanīyā, sotaviññeyyā
saddā ... pe ... ghānaviññeyyā gandhā ... jivhāviññeyyā rasā ...
kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā. Ime kho, bhikkhave, pañca kāmaguṇā. Yaṃ kho, bhikkhave, ime
pañca kāmaguṇe paṭicca uppajjati sukhaṃ somanassaṃ, idaṃ vuccati
kāmasukhaṃ". **Loke**ti manussaloketi---khiḍḍaṃ ratiṃ kāmasukhañca loke.

[]{#236 .sc}[]{#p_25Cn_1451 .ms}**Analaṅkaritvā anapekkhamāno**ti
khiḍḍañca ratiñca kāmasukhañca loke analaṅkaritvā anapekkho hutvā
pajahitvā vinodetvā byantīkaritvā anabhāvaṃ gametvāti---analaṅkaritvā
anapekkhamāno.

[]{#237 .sc}[]{#p_25Cn_1452 .ms}**Vibhūsaṭṭhānā virato saccavādī**ti.
**Vibhūsā**ti dve vibhūsā---atthi [agārikavibhūsā]{#note1094 .var
title="agāriyassa vibhūsā (bj) | agārikassa vibhūsā (mr)"} atthi
[anāgā­rika­vi­bhūsā]{#note1095 .var title="pabbajitassa vibhūsā (bj)"}.
Katamā agārikavibhūsā? Kesā ca massū ca [mālāgandhañca vilepanañca
ābharaṇañca pilandhanañca]{#note1097 .var
title="mālā ca gandhā ca vilepanā ca ābharaṇā ca piḷandhanā ca (bj)"}
vatthañca [pārupanañca]{#note1098 .var
title="sārasāmanaṃ ca (bj) | pasādhanañca (s1-3) | sayanāsanañca (mr)"}
veṭhanañca ucchādanaṃ parimaddanaṃ nhāpanaṃ sambāhanaṃ ādāsaṃ añjanaṃ
mālā­gandha­vi­lepa­naṃ mukhacuṇṇaṃ mukhalepanaṃ hatthabandhaṃ
sikhābandhaṃ daṇḍaṃ nāḷikaṃ khaggaṃ chattaṃ citrupāhanaṃ uṇhīsaṃ maṇiṃ
vāḷabījaniṃ odātāni vatthāni dīghadasāni iti vā---ayaṃ agārikavibhūsā.

[]{#238 .sc}[]{#p_25Cn_1453 .ms}Katamā anāgā­rika­vi­bhūsā?
Cīvaramaṇḍanā pattamaṇḍanā senāsa­na­maṇḍanā imassa vā pūtikāyassa
bāhirānaṃ vā parikkhārānaṃ maṇḍanā vibhūsanā keḷanā parikeḷanā
[gaddhikatā gaddhikattaṃ]{#note1099 .var
title="gedhikatā gedhikattaṃ (bj, s1-3)"} [capalatā]{#note1100 .var
title="capalanā (bj, s1-3)"} cāpalyaṃ---ayaṃ anāgā­rika­vi­bhūsā.

[]{#239 .sc}[]{#p_25Cn_1454 .ms}**Saccavādī**ti so pac­ce­ka­sambud­dho
saccavādī saccasandho theto paccayiko avisaṃvādako lokassa,
vibhūsaṭṭhānā ārato virato paṭivirato nikkhanto nissaṭo vippamutto
visaññutto, vimariyā­di­ka­tena cetasā viharatīti---vibhūsaṭṭhānā virato
saccavādī, eko care khag­ga­visāṇa­kappo. Tenāha so
pac­ce­ka­sambud­dho---

> []{#240 .sc}[]{#p_25Cn_1455 .ms}"Khiḍḍaṃ ratiṃ kāmasukhañca loke,\
> Analaṅkaritvā anapekkhamāno;\
> Vibhūsaṭṭhānā virato saccavādī,\
> Eko care khag­ga­visāṇa­kappo"ti.
>
> []{#241 .sc} []{#pts67 .pts}[]{#p_25Cn_1456 .ms}[]{#msdiv146
> .msdiv}**Puttañca dāraṃ pitarañca mātaraṃ,**\
> **Dhanāni dhaññāni ca bandhavāni;**\
> **Hitvāna kāmāni yathodhikāni,**\
> **Eko care khag­ga­visāṇa­kappo.** (6)

[]{#242 .sc}[]{#p_25Cn_1457 .ms}**Puttañca dāraṃ pitarañca mātaran**ti.
**Puttā**ti cattāro puttā---atrajo putto, [khettajo]{#note1102 .var
title="khetrajo (mr)"} putto, dinnako putto, antevāsiko putto. **Dārā**
vuccanti bhariyāyo. **Pitā**ti yo so janako. **Mātā**ti yā sā
janikāti---puttañca dāraṃ pitarañca mātaraṃ.

[]{#243 .sc}[]{#p_25Cn_1458 .ms}**Dhanāni dhaññāni ca bandhavānī**ti
dhanāni vuccanti hiraññaṃ suvaṇṇaṃ muttā maṇi veḷuriyo saṅkho silā
pavāḷaṃ rajataṃ jātarūpaṃ [lohitaṅgo]{#note1103 .var
title="lohitako (?)"} masāragallaṃ. Dhaññāni vuccanti pubbaṇṇaṃ
aparaṇṇaṃ. **Pubbaṇṇaṃ** nāma sāli vīhi yavo godhumo kaṅgu varako
[kudrūsako]{#note1104 .var title="kudrusako (s1-3)"}. **Aparaṇṇaṃ** nāma
sūpeyyaṃ. **Bandhavānī**ti cattāro bandhavā---ñātibandhavāpi bandhu,
gotta­bandha­vāpi bandhu, mitta­bandha­vāpi bandhu, sippa­bandha­vāpi
bandhūti---dhanāni dhaññāni ca bandhavāni.

[]{#244 .sc}[]{#p_25Cn_1459 .ms}**Hitvāna kāmāni yathodhikānī**ti.
**Kāmā**ti uddānato dve kāmā---vatthukāmā ca kilesakāmā ca ... pe ...
ime vuccanti vatthukāmā ... pe ... ime vuccanti kilesakāmā. **Hitvāna
kāmānī**ti vatthukāme parijānitvā, kilesakāme pahāya pajahitvā vinodetvā
byantīkaritvā anabhāvaṃ gametvā. **Hitvāna kāmāni yathodhikānī**ti
sotā­patti­mag­gena ye kilesā pahīnā, te kilese na puneti na pacceti na
paccāgacchati; sakadā­gāmi­mag­gena ye kilesā pahīnā ... pe ...
anāgāmimaggena ye kilesā pahīnā ... arahat­ta­mag­gena ye kilesā pahīnā,
te kilese na puneti na pacceti na paccā­gaccha­tīti---hitvāna kāmāni
yathodhikāni, eko care khag­ga­visāṇa­kappo. Tenāha so
pac­ce­ka­sambud­dho---

> []{#245 .sc}[]{#p_25Cn_1460 .ms}"Puttañca dāraṃ pitarañca mātaraṃ,\
> Dhanāni dhaññāni ca bandhavāni;\
> Hitvāna kāmāni yathodhikāni,\
> Eko care khag­ga­visāṇa­kappo"ti.
>
> []{#246 .sc} []{#p_25Cn_1461 .ms}[]{#msdiv147 .msdiv}**Saṅgo eso
> parittamettha sokhyaṃ,**\
> **Appassādo dukkhamettha bhiyyo;**\
> **Gaḷo eso iti ñatvā [matimā]{#note1106 .var
> title="mutimā (si, pts1) | mutīmā (mr) | matīmā (^snp1.3#342 [Khag­ga­visāṇa­sutta])"}**,\
> **Eko care khag­ga­visāṇa­kappo.** (7)

[]{#247 .sc}[]{#p_25Cn_1462 .ms}**Saṅgo eso parittamettha sokhyan**ti
saṅgoti vā baḷisanti vā āmisanti vā laggananti vā palibodhoti vā,
pañcannetaṃ kāmaguṇānaṃ adhivacanaṃ. **Parittamettha sokhyan**ti
vuttañhetaṃ bhagavatā---" pañcime, bhikkhave, kāmaguṇā. Katame pañca?
Cakkhuviññeyyā rūpā iṭṭhā kantā manāpā piyarūpā kāmūpasaṃhitā rajanīyā
... pe ... kāyaviññeyyā phoṭṭhabbā iṭṭhā kantā manāpā piyarūpā
kāmūpasaṃhitā rajanīyā. Ime kho, bhikkhave, pañca kāmaguṇā. Yaṃ kho,
bhikkhave, ime pañca kāmaguṇe paṭicca uppajjati sukhaṃ somanassaṃ, idaṃ
vuccati kāmasukhaṃ. Appakaṃ etaṃ sukhaṃ, parittakaṃ etaṃ sukhaṃ,
thokakaṃ etaṃ sukhaṃ, omakaṃ etaṃ sukhaṃ, lāmakaṃ etaṃ sukhaṃ, chatukkaṃ
etaṃ sukhan"ti---saṅgo eso parittamettha sokhyaṃ.

[]{#248 .sc}[]{#p_25Cn_1463 .ms}**Appassādo dukkhamettha bhiyyo**ti
appassādā kāmā vuttā bhagavatā bahudukkhā [bahupāyāsā]{#note1109 .var
title="bahūpāyāsā (bj, s1-3)"}; ādīnavo ettha bhiyyo.
Aṭṭhi­kaṅ­kalū­pamā kāmā vuttā bhagavatā, maṃsapesūpamā kāmā vuttā
bhagavatā, tiṇukkūpamā kāmā vuttā bhagavatā, aṅgārakāsūpamā kāmā vuttā
bhagavatā, supinakūpamā kāmā vuttā bhagavatā, yācitakūpamā kāmā vuttā
bhagavatā, rukkha­phalū­pamā kāmā vuttā bhagavatā, asisūnūpamā kāmā
vuttā bhagavatā, sattisūlūpamā kāmā vuttā bhagavatā, sappasirūpamā kāmā
vuttā bhagavatā bahudukkhā bahupāyāsā, ādīnavo ettha
bhiyyoti---appassādo dukkhamettha bhiyyo.

[]{#249 .sc}[]{#p_25Cn_1464 .ms}**Gaḷo eso iti ñatvā matimā**ti gaḷoti
vā baḷisanti vā āmisanti vā laggananti vā bandhananti vā palibodhoti vā,
pañcannetaṃ kāmaguṇānaṃ adhivacanaṃ. **Itī**ti padasandhi padasaṃsaggo
padapāripūrī akkha­ra­sama­vāyo byañ­jana­siliṭ­ṭhatā
padānu­pubba­tā­petaṃ itīti. **Matimā**ti paṇḍito paññavā buddhimā ñāṇī
vibhāvī medhāvī. **Gaḷo eso iti ñatvā matimā**ti matimā gaḷoti ñatvā
baḷisanti ñatvā āmisanti ñatvā laggananti ñatvā bandhananti ñatvā
palibodhoti ñatvā jānitvā tulayitvā tīrayitvā vibhāvayitvā vibhūtaṃ
katvāti---gaḷo eso iti ñatvā matimā, eko care khag­ga­visāṇa­kappo.
Tenāha so pac­ce­ka­sambud­dho---

> []{#250 .sc}[]{#p_25Cn_1465 .ms}"Saṅgo eso parittamettha sokhyaṃ,\
> Appassādo dukkhamettha bhiyyo;\
> Gaḷo eso iti ñatvā matimā,\
> Eko care khag­ga­visāṇa­kappo"ti.
>
> []{#251 .sc} []{#pts68 .pts}[]{#p_25Cn_1466 .ms}[]{#msdiv148
> .msdiv}**Sandālayitvāna saṃyojanāni,**\
> **Jālaṃva bhetvā salilambucārī;**\
> **Aggīva daḍḍhaṃ anivattamāno,**\
> **Eko care khag­ga­visāṇa­kappo.** (8)

[]{#252 .sc}[]{#p_25Cn_1467 .ms}**Sandālayitvāna saṃyojanānī**ti dasa
saṃyojanāni---­kāmarā­ga­saṃ­yoja­naṃ, paṭi­gha­saṃ­yoja­naṃ,
mānasaṃyojanaṃ, diṭṭhi­saṃ­yoja­naṃ, vici­kicchā­saṃ­yoja­naṃ,
sīlab­bata­parāmā­sa­saṃ­yoja­naṃ, bhava­rāga­saṃ­yoja­naṃ,
issāsaṃyojanaṃ, maccha­ri­ya­saṃ­yoja­naṃ, avijjā­saṃ­yoja­naṃ.
**Sandālayitvāna saṃyojanānī**ti dasa saṃyojanāni dālayitvā sandālayitvā
pajahitvā vinodetvā byantīkaritvā anabhāvaṃ gametvāti---sandālayitvāna
saṃyojanāni.

[]{#253 .sc}[]{#p_25Cn_1468 .ms}**Jālaṃva bhetvā salilambucārī**ti jālaṃ
vuccati suttajālaṃ. Salilaṃ vuccati udakaṃ. Ambucārī vuccati maccho.
Yathā maccho jālaṃ bhinditvā pabhinditvā dālayitvā padālayitvā
sampadālayitvā carati viharati iriyati vatteti pāleti yapeti yāpeti,
evameva dve jālā--- taṇhājālañca diṭṭhijālañca ... pe ... idaṃ
taṇhājālaṃ ... pe ... idaṃ diṭṭhijālaṃ. Tassa pac­ce­ka­sambud­dhassa
taṇhājālaṃ pahīnaṃ, diṭṭhijālaṃ paṭinissaṭṭhaṃ. Taṇhājālassa pahīnattā
diṭṭhijālassa paṭi­nissaṭ­ṭhattā so pac­ce­ka­sambud­dho rūpe na sajjati
sadde na sajjati gandhe na sajjati ... pe ...
diṭṭha­suta­mu­taviñ­ñātab­besu dhammesu na sajjati na gaṇhāti na
bajjhati na palibajjhati, nikkhanto nissaṭo vippamutto visaññutto
vimariyā­di­ka­tena cetasā viharatīti---jālaṃva bhetvā salilambucārī.

[]{#254 .sc}[]{#p_25Cn_1469 .ms}**Aggīva daḍḍhaṃ anivattamāno**ti yathā
aggi tiṇakaṭ­ṭhu­pādā­naṃ dahanto gacchati anivattanto, evameva tassa
pac­ce­ka­sambud­dhassa sotā­patti­mag­gena ye kilesā pahīnā te kilese
na puneti na pacceti na paccāgacchati, sakadā­gāmi­mag­gena ... pe ...
anāgāmimaggena ... arahat­ta­mag­gena ye kilesā pahīnā te kilese na
puneti na pacceti na paccā­gaccha­tīti---aggīva daḍḍhaṃ anivattamāno,
eko care khag­ga­visāṇa­kappo. Tenāha so pac­ce­ka­sambud­dho---

> []{#255 .sc}[]{#p_25Cn_1470 .ms}"Sandālayitvāna saṃyojanāni,\
> Jālaṃva bhetvā salilambucārī;\
> Aggīva daḍḍhaṃ anivattamāno,\
> Eko care khag­ga­visāṇa­kappo"ti.
>
> []{#256 .sc} []{#p_25Cn_1471 .ms}[]{#msdiv149 .msdiv}**Okkhittacakkhu
> na ca pādalolo,**\
> **Guttindriyo ­rak­khi­ta­mānasāno;**\
> **Anavassuto [apariḍayhamāno]{#note1112 .var
> title="aparidayhamāno (mr)"}**,\
> **Eko care khag­ga­visāṇa­kappo.** (9)

[]{#257 .sc}[]{#p_25Cn_1472 .ms}**Okkhittacakkhu na ca pādalolo**ti
kathaṃ khittacakkhu hoti? Idhekacco [bhikkhu]{#note1113 .var
title="idaṃ padaṃ s1-3 potthakesu ca ^mnd14#97 [Tuvaṭaka­sutta­niddesa] ca"}
cakkhulolo cakkhuloliyena samannāgato hoti. Adiṭṭhaṃ dakkhitabbaṃ
diṭṭhaṃ samatik­kami­tab­banti---ārāmena ārāmaṃ uyyānena uyyānaṃ gāmena
gāmaṃ nigamena nigamaṃ nagarena nagaraṃ raṭṭhena raṭṭhaṃ janapadena
janapadaṃ dīghacārikaṃ [ana­vaṭṭhi­ta­cārikaṃ]{#note1114 .var
title="ana­vatthi­ta­cārikaṃ (bj) | anvat­tha­cārikaṃ (s1-3)"} anuyutto
hoti rūpadassanāya. Evaṃ khittacakkhu hoti.

[]{#258 .sc}[]{#p_25Cn_1473 .ms}Atha vā bhikkhu antaragharaṃ paviṭṭho
vīthiṃ paṭipanno asaṃvuto gacchati. Hatthiṃ olokento assaṃ olokento
rathaṃ olokento pattiṃ olokento kumārake olokento kumārikāyo olokento
itthiyo olokento purise olokento antarāpaṇaṃ olokento gharamukhāni
olokento uddhaṃ olokento adho olokento disāvidisaṃ
[vipekkhamāno]{#note1115 .var title="pekkhamāno (s1-3, mr)"} gacchati.
Evampi khittacakkhu hoti.

[]{#259 .sc}[]{#p_25Cn_1474 .ms}Atha vā bhikkhu cakkhunā rūpaṃ disvā
nimittaggāhī hoti anub­yañ­janag­gāhī. Yat­vādhika­ra­ṇa­menaṃ
cakkhundriyaṃ asaṃvutaṃ viharantaṃ abhij­jhā­do­manassā pāpakā akusalā
dhammā anvāssaveyyuṃ, tassa saṃvarāya na paṭipajjati, na rakkhati
cakkhundriyaṃ, cakkhundriye na saṃvaraṃ āpajjati. Evampi khittacakkhu
hoti.

[]{#260 .sc} []{#p_25Cn_1475 .ms}Yathā vā paneke bhonto samaṇabrāhmaṇā
saddhādeyyāni bhojanāni bhuñjitvā te evarūpaṃ visūkadassanaṃ anuyuttā
viharanti, seyyathidaṃ---naccaṃ gītaṃ vāditaṃ pekkhaṃ akkhānaṃ
pāṇissaraṃ vetāḷaṃ kumbhathūṇaṃ [sobhanakaṃ]{#note1117 .var
title="sobhanagarakaṃ (bj, s1-3) | sobhanakaraṇaṃ (mr)"} caṇḍālaṃ vaṃsaṃ
dhovanaṃ hatthiyuddhaṃ assayuddhaṃ [mahiṃsayuddhaṃ]{#note1118 .var
title="mahisayuddhaṃ (bj, s1-3)"} usabhayuddhaṃ ajayuddhaṃ meṇḍayuddhaṃ
kukkuṭayuddhaṃ vaṭṭakayuddhaṃ daṇḍayuddhaṃ muṭṭhiyuddhaṃ nibbuddhaṃ
uyyodhikaṃ balaggaṃ senābyūhaṃ anīkadassanaṃ iti vā. Iti evarūpaṃ
visūkadassanaṃ anuyutto hoti. Evampi khittacakkhu hoti.

[]{#261 .sc}[]{#p_25Cn_1476 .ms}Kathaṃ okkhittacakkhu hoti? Idhekacco
bhikkhu na cakkhulolo na cakkhuloliyena samannāgato hoti. Adiṭṭhaṃ
dakkhitabbaṃ diṭṭhaṃ samatik­kami­tab­banti---na ārāmena ārāmaṃ na
uyyānena uyyānaṃ na gāmena gāmaṃ na nigamena nigamaṃ na nagarena nagaraṃ
na raṭṭhena raṭṭhaṃ na janapadena janapadaṃ dīghacārikaṃ
ana­vaṭṭhi­ta­cārikaṃ anuyutto hoti rūpadassanāya. Evaṃ okkhittacakkhu
hoti.

[]{#262 .sc}[]{#p_25Cn_1477 .ms}Atha vā bhikkhu antaragharaṃ paviṭṭho
vīthiṃ paṭipanno saṃvuto gacchati. Na hatthiṃ olokento na assaṃ olokento
na rathaṃ olokento na pattiṃ olokento na kumārake olokento na kumārikāyo
olokento na itthiyo olokento na purise olokento na antarāpaṇaṃ olokento
na gharamukhāni olokento na uddhaṃ olokento na adho olokento na
disāvidisaṃ vipekkhamāno gacchati. Evampi okkhittacakkhu hoti.

[]{#263 .sc}[]{#p_25Cn_1478 .ms}Atha vā bhikkhu cakkhunā rūpaṃ disvā na
nimittaggāhī hoti ­nānub­yañ­janag­gāhī. Yat­vādhika­ra­ṇa­menaṃ
cakkhundriyaṃ asaṃvutaṃ viharantaṃ abhij­jhā­do­manassā pāpakā akusalā
dhammā anvāssaveyyuṃ, tassa saṃvarāya paṭipajjati, rakkhati
cakkhundriyaṃ, cakkhundriye saṃvaraṃ āpajjati. Evampi okkhittacakkhu
hoti.

[]{#264 .sc}[]{#p_25Cn_1479 .ms}Yathā vā paneke bhonto samaṇabrāhmaṇā
saddhādeyyāni bhojanāni bhuñjitvā te evarūpaṃ visūkadassanaṃ anuyuttā
viharanti, seyyathidaṃ---naccaṃ gītaṃ vāditaṃ ... pe ... anīkadassanaṃ
iti vā. Iti evarūpā visūkadassanā paṭivirato. Evampi okkhittacakkhu
hoti.

[]{#265 .sc}[]{#p_25Cn_1480 .ms}**Na ca pādalolo**ti kathaṃ pādalolo
hoti? Idhekacco bhikkhu pādalolo pādaloliyena samannāgato hoti---ārāmena
ārāmaṃ uyyānena uyyānaṃ gāmena gāmaṃ nigamena nigamaṃ nagarena nagaraṃ
raṭṭhena raṭṭhaṃ janapadena janapadaṃ dīghacārikaṃ ana­vaṭṭhi­ta­cārikaṃ
anuyutto hoti. Evampi pādalolo hoti.

[]{#266 .sc}[]{#p_25Cn_1481 .ms}Atha vā bhikkhu
[antosaṃghārāme]{#note1119 .var title="antopi saṅghārāme (bj, mr)"}
pādalolo pādaloliyena samannāgato hoti, na atthahetu na kāraṇahetu
uddhato avū­pasan­ta­citto pariveṇato pariveṇaṃ gacchati, vihārato
vihāraṃ gacchati, aḍḍhayogato aḍḍhayogaṃ gacchati, pāsādato pāsādaṃ
gacchati, hammiyato hammiyaṃ gacchati, guhato guhaṃ gacchati, leṇato
leṇaṃ gacchati, kuṭiyā kuṭiṃ gacchati, kūṭāgārato kūṭāgāraṃ gacchati,
aṭṭato aṭṭaṃ gacchati, māḷato māḷaṃ gacchati, [uddaṇḍato uddaṇḍaṃ
gacchati]{#note1120 .var
title="uddhositato uddhositaṃ gacchati (s1-3)"}, upaṭṭhā­na­sālato
upaṭṭhānasālaṃ gacchati, maṇḍapato maṇḍapaṃ gacchati, rukkhamūlato
rukkhamūlaṃ gacchati, yattha vā pana bhikkhū nisīdanti vā gacchanti vā,
tattha ekassa vā dutiyo hoti, dvinnaṃ vā tatiyo hoti, tiṇṇaṃ vā catuttho
hoti. Tattha bahuṃ samphappalāpaṃ palapati, seyyathidaṃ---rājakathaṃ
corakathaṃ ... pe ... iti bhavā­bhava­kathaṃ katheti. Evampi pādalolo
hoti.

[]{#267 .sc}[]{#p_25Cn_1482 .ms}**Na ca pādalolo**ti so
pac­ce­ka­sambud­dho pādaloliyā ārato virato paṭivirato nikkhanto
nissaṭo vippamutto visaññutto vimariyā­di­ka­tena cetasā
paṭi­sallā­nā­rāmo hoti paṭi­sallā­na­rato ajjhattaṃ
cetosa­matha­manu­yutto anirā­kataj­jhāno vipassanāya samannāgato
brūhetā suññāgāraṃ jhāyī jhānarato ekatta­manu­yutto
sadat­tha­garu­koti---okkhittacakkhu na ca pādalolo.

[]{#268 .sc}[]{#p_25Cn_1483 .ms}**Guttindriyo ­rak­khi­ta­mānasāno**ti.
**Guttindriyo**ti so pac­ce­ka­sambud­dho cakkhunā rūpaṃ disvā na
nimittaggāhī hoti ­nānub­yañ­janag­gāhī. Yat­vādhika­ra­ṇa­menaṃ
cakkhundriyaṃ asaṃvutaṃ viharantaṃ abhij­jhā­do­manassā pāpakā akusalā
dhammā anvāssaveyyuṃ, tassa saṃvarāya paṭipajjati, rakkhati
cakkhundriyaṃ, cakkhundriye saṃvaraṃ āpajjati. Sotena saddaṃ sutvā ...
pe ... ghānena gandhaṃ ghāyitvā ... jivhāya rasaṃ sāyitvā ... kāyena
phoṭṭhabbaṃ phusitvā ... manasā dhammaṃ viññāya na nimittaggāhī hoti
­nānub­yañ­janag­gāhī. Yat­vādhika­ra­ṇa­menaṃ manindriyaṃ asaṃvutaṃ
viharantaṃ abhij­jhā­do­manassā pāpakā akusalā dhammā anvāssaveyyuṃ,
tassa saṃvarāya paṭipajjati, rakkhati manindriyaṃ, manindriye saṃvaraṃ
āpajjatīti--- guttindriyo. **­Rak­khi­ta­mānasāno**ti
gopita­mānasā­noti---guttindriyo ­rak­khi­ta­mānasāno.

[]{#269 .sc}[]{#p_25Cn_1484 .ms}**Anavassuto pariḍayhamāno**ti
vuttañhetaṃ āyasmatā ­mahā­mog­gallā­nena---" avassu­ta­pariyā­yañca vo,
āvuso, desessāmi anavas­suta­pariyā­yañca. Taṃ suṇātha, sādhukaṃ manasi
karotha, bhāsissāmī"ti. "Evamāvuso"ti kho te bhikkhū āyasmato
­mahā­mog­gallā­nassa paccassosuṃ. Āyasmā [mahāmoggallāno]{#note1122
.var title="mahāmoggalāno (mr)"} etadavoca---

[]{#270 .sc}[]{#p_25Cn_1485 .ms}"Kathañcāvuso, avassuto hoti? Idhāvuso,
bhikkhu cakkhunā rūpaṃ disvā piyarūpe rūpe adhimuccati, appiyarūpe rūpe
byāpajjati, [anupaṭ­ṭhita­kā­yassati]{#note1123 .var
title="anupaṭ­ṭhita­kāyasati (s1-3, mr)"} ca viharati parittacetaso.
Tañca cetovimuttiṃ paññāvimuttiṃ yathābhūtaṃ nappajānāti,
[yatthassa]{#note1124 .var title="tattha ye (mr)"} te uppannā pāpakā
akusalā dhammā aparisesā nirujjhanti. Sotena saddaṃ sutvā ... pe ...
manasā dhammaṃ viññāya piyarūpe dhamme adhimuccati, appiyarūpe dhamme
byāpajjati, anupaṭ­ṭhita­kā­yassati ca viharati parittacetaso. Tañca
cetovimuttiṃ paññāvimuttiṃ yathābhūtaṃ nappajānāti, yatthassa te uppannā
pāpakā akusalā dhammā aparisesā nirujjhanti. Ayaṃ vuccatāvuso, bhikkhu
avassuto cak­khu­viññeyyesu rūpesu ... pe ... avassuto manoviññeyyesu
dhammesu. Evaṃ­vihāriñ­cā­vuso, bhikkhuṃ cakkhuto cepi naṃ māro
upasaṅkamati, [labhetheva]{#note1125 .var title="labhateva (s1-3, mr)"}
māro otāraṃ [labhetha]{#note1126 .var title="labhati (s1-3, mr)"} māro
ārammaṇaṃ, sotato cepi naṃ ... pe ... manato cepi naṃ māro upasaṅkamati,
labhetheva māro otāraṃ labhetha māro ārammaṇaṃ.

[]{#271 .sc}[]{#p_25Cn_1486 .ms}Seyyathāpi, āvuso, naḷāgāraṃ vā
tiṇāgāraṃ vā sukkhaṃ [koḷāpaṃ]{#note1127 .var
title="kolāpaṃ (bj, s1-3)"} terovassikaṃ. Puratthimāya cepi naṃ disāya
puriso ādittāya tiṇukkāya upasaṅkameyya, labhetheva aggi otāraṃ labhetha
aggi ārammaṇaṃ; pacchimāya cepi naṃ disāya ... pe ... uttarāya cepi naṃ
disāya ... dakkhiṇāya cepi naṃ disāya ... [heṭṭhimato]{#note1128 .var
title="heṭṭhimāya (bj, mr) | pacchato (s1-3)"} cepi naṃ disāya ...
[uparimato]{#note1129 .var title="uparimāya (bj, mr) | uparito (s1-3)"}
cepi naṃ disāya ... yato kutoci cepi naṃ puriso ādittāya tiṇukkāya
upasaṅkameyya, labhetheva aggi otāraṃ labhetha aggi ārammaṇaṃ. Evameva
kho, āvuso, evaṃvihāriṃ bhikkhuṃ cakkhuto cepi naṃ māro upasaṅkamati,
labhetheva māro otāraṃ labhetha māro ārammaṇaṃ, sotato cepi naṃ ... pe
... manato cepi naṃ māro upasaṅkamati, labhetheva māro otāraṃ labhetha
māro ārammaṇaṃ.

[]{#272 .sc}[]{#p_25Cn_1487 .ms}Evaṃ­vihāriñ­cā­vuso, bhikkhuṃ rūpā
[adhibhaṃsu]{#note1130 .var
title="abhibhaṃsu (bj, mr) | abhibhaviṃsu (s1-3)"}, na bhikkhu rūpe
adhibhosi; saddā bhikkhuṃ adhibhaṃsu, na bhikkhu sadde adhibhosi; gandhā
bhikkhuṃ adhibhaṃsu, na bhikkhu gandhe adhibhosi; rasā bhikkhuṃ
adhibhaṃsu, na bhikkhu rase adhibhosi; phoṭṭhabbā bhikkhuṃ adhibhaṃsu,
na bhikkhu phoṭṭhabbe adhibhosi; dhammā bhikkhuṃ adhibhaṃsu, na bhikkhu
dhamme adhibhosi. Ayaṃ vuccatāvuso, bhikkhu rūpādhibhūto saddādhibhūto
gandhādhibhūto rasādhibhūto ­phoṭṭhab­bā­dhi­bhūto dhammādhibhūto
adhibhū anadhibhūto adhibhaṃsu naṃ pāpakā akusalā dhammā saṃkilesikā
ponobhavikā sadarā dukkhavipākā āyatiṃ jāti­jarā­maraṇiyā. Evaṃ kho,
āvuso, avassuto hoti.

[]{#273 .sc}[]{#p_25Cn_1488 .ms}Kathañcāvuso, anavassuto hoti? Idhāvuso,
bhikkhu cakkhunā rūpaṃ disvā piyarūpe rūpe nādhimuccati, appiyarūpe rūpe
na byāpajjati, upaṭṭhi­ta­kā­yassati ca viharati appamāṇacetaso. Tañca
cetovimuttiṃ paññāvimuttiṃ yathābhūtaṃ pajānāti, yatthassa te uppannā
pāpakā akusalā dhammā aparisesā nirujjhanti; sotena saddaṃ sutvā ... pe
... manasā dhammaṃ viññāya piyarūpe dhamme nādhimuccati, appiyarūpe
dhamme na byāpajjati, upaṭṭhi­ta­kā­yassati ca viharati appamāṇacetaso.
Tañca cetovimuttiṃ paññāvimuttiṃ yathābhūtaṃ pajānāti, yatthassa te
uppannā pāpakā akusalā dhammā aparisesā nirujjhanti. Ayaṃ vuccatāvuso,
bhikkhu anavassuto cak­khu­viññeyyesu rūpesu ... pe ... anavassuto
manoviññeyyesu dhammesu. Evaṃ­vihāriñ­cā­vuso, bhikkhuṃ cakkhuto cepi
naṃ māro upasaṅkamati, neva labhetha māro otāraṃ, na labhetha māro
ārammaṇaṃ; sotato cepi naṃ ... pe ... manato cepi naṃ māro upasaṅkamati,
neva labhetha māro otāraṃ, na labhetha māro ārammaṇaṃ.

[]{#274 .sc}[]{#p_25Cn_1489 .ms}Seyyathāpi, āvuso, kūṭāgārā vā
[kūṭāgārasālā]{#note1131 .var title="santhāgārasālā (s1-3)"} vā
bahalamattikā [addāvalepanā]{#note1132 .var title="allāvalepanā (s1-3)"}
puratthimāya cepi naṃ disāya puriso ādittāya tiṇukkāya upasaṅkameyya,
neva labhetha aggi otāraṃ, na labhetha aggi ārammaṇaṃ; pacchimāya cepi
naṃ disāya ... uttarāya cepi naṃ disāya ... dakkhiṇāya cepi naṃ disāya
... heṭṭhimato cepi naṃ disāya ... uparimato cepi naṃ disāya ... yato
kutoci cepi naṃ puriso ādittāya tiṇukkāya upasaṅkameyya, neva labhetha
aggi otāraṃ na labhetha aggi ārammaṇaṃ. Evameva kho, āvuso, evaṃvihāriṃ
bhikkhuṃ cakkhuto cepi naṃ māro upasaṅkamati, neva labhetha māro otāraṃ
na labhetha māro ārammaṇaṃ; sotato cepi naṃ ... pe ... manato cepi naṃ
māro upasaṅkamati neva labhetha māro otāraṃ na labhetha māro ārammaṇaṃ.

[]{#275 .sc}[]{#p_25Cn_1490 .ms}Evaṃvihārī cāvuso, bhikkhu rūpe
[adhibhosi]{#note1133 .var
title="abhibhosi (bj, mr) | abhibhaviṃsu (s1-3)"}, na rūpā bhikkhuṃ
adhibhaṃsu; sadde bhikkhu adhibhosi, na saddā bhikkhuṃ adhibhaṃsu;
gandhe bhikkhu adhibhosi, na gandhā bhikkhuṃ adhibhaṃsu; rase bhikkhu
adhibhosi, na rasā bhikkhuṃ adhibhaṃsu; phoṭṭhabbe bhikkhu adhibhosi, na
phoṭṭhabbā bhikkhuṃ adhibhaṃsu; dhamme bhikkhu adhibhosi, na dhammā
bhikkhuṃ adhibhaṃsu. Ayaṃ vuccatāvuso, bhikkhu rūpādhibhū saddādhibhū
gandhādhibhū rasādhibhū ­phoṭṭhab­bā­dhibhū dhammādhibhū adhibhū
[anadhibhūto]{#note1134 .var
title="anabhibhūto kehi ci kilesehi (bj, mr) | anabhibhūto tehi kilesehi (s1-3)"}.
Adhibhosi te pāpake akusale dhamme saṃkilesike ponobhavike sadare
dukkhavipāke āyatiṃ jāti­jarā­maraṇiye. Evaṃ kho, āvuso, anavassuto
hotī"ti---anavassuto.

[]{#276 .sc}[]{#p_25Cn_1491 .ms}**Apariḍayhamāno**ti rāgajena pariḷāhena
apariḍayhamāno, dosajena pariḷāhena apariḍayhamāno, mohajena pariḷāhena
apari­ḍayha­mānoti---anavassuto apariḍayhamāno, eko care
khag­ga­visāṇa­kappo. Tenāha so pac­ce­ka­sambud­dho---

> []{#277 .sc}[]{#p_25Cn_1492 .ms}"Okkhittacakkhu na ca pādalolo,\
> Guttindriyo ­rak­khi­ta­mānasāno;\
> Anavassuto apariḍayhamāno,\
> Eko care khag­ga­visāṇa­kappo"ti.
>
> []{#278 .sc} []{#p_25Cn_1493 .ms}[]{#msdiv150 .msdiv}**Ohārayitvā
> gihibyañjanāni,**\
> **Sañchannapatto yathā [pārichattako]{#note1136 .var
> title="pārichatto (^snp1.3#345 [Khag­ga­visāṇa­sutta])"};**\
> **Kāsāyavattho abhi­nikkha­mitvā,**\
> **Eko care khag­ga­visāṇa­kappo.** (10)

[]{#279 .sc}[]{#p_25Cn_1494 .ms}**Ohārayitvā gihibyañjanānī**ti
gihibyañjanāni vuccanti kesā ca massū ca ... pe ... dīghadasāni iti vā.
**Ohārayitvā gihibyañjanānī**ti gihibyañjanāni oropayitvā samoropayitvā
nikkhipitvā paṭippas­sam­bhit­vāti--- ohārayitvā gihibyañjanāni.

[]{#280 .sc}[]{#p_25Cn_1495 .ms}**Sañchannapatto yathā pārichattako**ti
yathā so pārichattako koviḷāro [bahala­patta­palāso]{#note1137 .var
title="sākha­patta­palāso (mr)"} [sandacchāyo]{#note1138 .var
title="saṇḍacchāyo (s1-3) | santacchāyo (mr)"}, evameva so
pac­ce­ka­sambud­dho pari­puṇṇa­patta­cīvara­dha­roti---sañchannapatto
yathā pārichattako.

[]{#281 .sc}[]{#p_25Cn_1496 .ms}**Kāsāyavattho abhi­nikkha­mitvā**ti so
pac­ce­ka­sambud­dho sabbaṃ ­gharāvā­sa­pali­bodhaṃ chinditvā
putta­dāra­pali­bodhaṃ chinditvā ñātipalibodhaṃ chinditvā
mittā­macca­pali­bodhaṃ chinditvā sanni­dhi­pali­bodhaṃ chinditvā
kesamassuṃ [ohāretvā]{#note1139 .var title="ohārayitvā (s1-3, mr)"}
kāsāyāni vatthāni acchādetvā agārasmā anagāriyaṃ pabbajitvā
akiñcanabhāvaṃ upagantvā eko carati viharati iriyati vatteti pāleti
yapeti yāpetīti---kāsāyavattho abhi­nikkha­mitvā, eko care
khag­ga­visāṇa­kappo. Tenāha so pac­ce­ka­sambud­dho---

> []{#282 .sc}[]{#p_25Cn_1497 .ms}"Ohārayitvā gihibyañjanāni,\
> Sañchannapatto yathā pārichattako;\
> Kāsāyavattho abhi­nikkha­mitvā,\
> Eko care khag­ga­visāṇa­kappo"ti.

[]{#p_25Cn_1498 .ms}Tatiyo vaggo.

## 4. Catutthavagga

> []{#283 .sc} []{#pts69 .pts}[]{#p_25Cn_1499 .ms}[]{#msdiv151
> .msdiv}**Rasesu gedhaṃ akaraṃ alolo,**\
> **Anaññaposī sapadānacārī;**\
> **Kule kule appaṭi­baddha­citto,**\
> **Eko care khag­ga­visāṇa­kappo.** (1)

[]{#284 .sc}[]{#p_25Cn_1500 .ms}**Rasesu gedhaṃ akaraṃ alolo**ti.
**Raso**ti mūlaraso khandharaso tacaraso pattaraso puppharaso phalaraso,
ambilaṃ madhuraṃ tittakaṃ kaṭukaṃ loṇikaṃ khārikaṃ [lambikaṃ]{#note1142
.var title="lapilaṃ (bj) | lambilaṃ (s1-3, mr)"} kasāvo sādu asādu sītaṃ
uṇhaṃ. Santeke samaṇabrāhmaṇā rasagiddhā. Te jivhaggena rasaggāni
pariyesantā āhiṇḍanti. Te ambilaṃ labhitvā anambilaṃ pariyesanti,
anambilaṃ labhitvā ambilaṃ pariyesanti; madhuraṃ labhitvā amadhuraṃ
pariyesanti, amadhuraṃ labhitvā madhuraṃ pariyesanti; tittakaṃ labhitvā
atittakaṃ pariyesanti, atittakaṃ labhitvā tittakaṃ pariyesanti; kaṭukaṃ
labhitvā akuṭakaṃ pariyesanti, akuṭakaṃ labhitvā kaṭukaṃ pariyesanti;
loṇikaṃ labhitvā aloṇikaṃ pariyesanti, aloṇikaṃ labhitvā loṇikaṃ
pariyesanti; khārikaṃ labhitvā akhārikaṃ pariyesanti, akhārikaṃ labhitvā
khārikaṃ pariyesanti; kasāvaṃ labhitvā akasāvaṃ pariyesanti, akasāvaṃ
labhitvā kasāvaṃ pariyesanti; lambikaṃ labhitvā alambikaṃ pariyesanti,
alambikaṃ labhitvā lambikaṃ pariyesanti; sāduṃ labhitvā asāduṃ
pariyesanti, asāduṃ labhitvā sāduṃ pariyesanti; sītaṃ labhitvā uṇhaṃ
pariyesanti, uṇhaṃ labhitvā sītaṃ pariyesanti. Te yaṃ yaṃ labhanti tena
tena na tussanti, aparāparaṃ pariyesanti. Manāpikesu rasesu rattā giddhā
gathitā mucchitā ajjhosannā laggā laggitā palibuddhā. Sā rasataṇhā tassa
pac­ce­ka­sambud­dhassa pahīnā ucchinnamūlā tālāvatthukatā anabhāvaṃkatā
āyatiṃ anuppādadhammā. Tasmā so pac­ce­ka­sambud­dho paṭisaṅkhā yoniso
āhāraṃ āhāreti---"neva davāya na madāya na maṇḍanāya na vibhūsanāya;
yāvadeva imassa kāyassa ṭhitiyā yāpanāya vihiṃ­sū­para­tiyā
brahma­cari­yā­nuggahāya. Iti purāṇañca vedanaṃ paṭihaṅkhāmi, navañca
vedanaṃ na uppādessāmi, yātrā ca me bhavissati anavajjatā ca phāsuvihāro
cā"ti.

[]{#285 .sc}[]{#p_25Cn_1501 .ms}Yathā vaṇaṃ ālimpeyya yāvadeva
[āruhaṇatthāya]{#note1143 .var title="ropanatthāya (bj, s1-3)"}, yathā
vā akkhaṃ abbhañjeyya yāvadeva bhārassa nittha­raṇat­thāya, yathā
puttamaṃsaṃ āhāraṃ āhareyya yāvadeva kantārassa nittha­raṇat­thāya;
evameva so pac­ce­ka­sambud­dho paṭisaṅkhā yoniso āhāraṃ āhāreti---"neva
davāya na madāya na maṇḍanāya na vibhūsanāya; yāvadeva imassa kāyassa
ṭhitiyā yāpanāya vihiṃ­sū­para­tiyā brahma­cari­yā­nuggahāya. Iti
purāṇañca vedanaṃ paṭihaṅkhāmi, navañca vedanaṃ na uppādessāmi, yātrā ca
me bhavissati anavajjatā ca phāsuvihāro cā"ti. Rasataṇhāya ārato virato
paṭivirato nikkhanto nissaṭo vippamutto visaññutto vimariyā­di­ka­tena
cetasā viharatīti--- rasesu gedhaṃ akaraṃ.

[]{#286 .sc}[]{#p_25Cn_1502 .ms}**Alolo**ti **loluppaṃ** vuccati taṇhā.
Yo rāgo sārāgo ... pe ... abhijjhā lobho akusalamūlaṃ. Sā loluppā taṇhā
tassa pac­ce­ka­sambud­dhassa pahīnā ucchinnamūlā tālāvatthukatā
anabhāvaṃkatā āyatiṃ anuppādadhammā. Tasmā pac­ce­ka­sambud­dho
aloloti---rasesu gedhaṃ akaraṃ alolo.

[]{#287 .sc}[]{#p_25Cn_1503 .ms}**Anaññaposī sapadānacārī**ti
**anaññaposī**ti so pac­ce­ka­sambud­dho attānaññeva poseti, na paranti.

> []{#288 .sc} []{#p_25Cn_1504 .ms}Anañña­posi­maññātaṃ,\
> [dantaṃ sāre patiṭṭhitaṃ]{#note1145 .var
> title="sāresu supatiṭṭhitaṃ (s1-3, mr)"};\
> Khīṇāsavaṃ vantadosaṃ,\
> tamahaṃ brūmi brāhmaṇanti.

[]{#289 .sc}[]{#p_25Cn_1505 .ms}**Anaññaposī sapadānacārī**ti so
pac­ce­ka­sambud­dho [pubbaṇ­ha­samayaṃ]{#note1146 .var
title="pubban­ha­samayaṃ (mr)"} nivāsetvā patta­cīvara­mādāya gāmaṃ vā
nigamaṃ vā piṇḍāya pavisati rakkhiteneva kāyena rakkhitāya vācāya
rakkhitena cittena upaṭṭhitāya satiyā saṃvutehi indriyehi.
Okkhittacakkhu iriyā­patha­sam­panno kulā kulaṃ anatikkamanto piṇḍāya
caratīti---anaññaposī sapadānacārī.

[]{#290 .sc}[]{#p_25Cn_1506 .ms}**Kule kule appaṭi­baddha­citto**ti
dvīhi kāraṇehi paṭi­baddha­citto hoti---attānaṃ vā nīcaṃ ṭhapento paraṃ
uccaṃ ṭhapento paṭi­baddha­citto hoti, attānaṃ vā uccaṃ ṭhapento paraṃ
nīcaṃ ṭhapento paṭi­baddha­citto hoti. Kathaṃ attānaṃ nīcaṃ ṭhapento
paraṃ uccaṃ ṭhapento paṭi­baddha­citto hoti? "Tumhe me bahūpakārā, ahaṃ
tumhe nissāya labhāmi
cīvara­piṇḍa­pāta­se­nāsa­na­gilāna­pac­ca­ya­bhesaj­ja­parik­khā­raṃ.
Yampi me aññe dātuṃ vā kātuṃ vā maññanti tumhe nissāya tumhe passantā.
Yampi me porāṇaṃ mātāpettikaṃ nāmagottaṃ tampi me antarahitaṃ tumhehi
ahaṃ ñāyāmi---'asukassa kulupako, asukāya kulupako'"ti. Evaṃ attānaṃ
nīcaṃ ṭhapento paraṃ uccaṃ ṭhapento paṭi­baddha­citto hoti.

[]{#291 .sc}[]{#p_25Cn_1507 .ms}Kathaṃ attānaṃ uccaṃ ṭhapento paraṃ
nīcaṃ ṭhapento paṭi­baddha­citto hoti? "Ahaṃ tumhākaṃ bahūpakāro, tumhe
maṃ āgamma buddhaṃ saraṇaṃ gatā dhammaṃ saraṇaṃ gatā saṃghaṃ saraṇaṃ
gatā, pāṇātipātā paṭiviratā, adinnādānā paṭiviratā, kāmesu­micchā­cārā
paṭiviratā, musāvādā paṭiviratā, surā­meraya­majja­pa­mā­daṭṭhānā
paṭiviratā, tumhākaṃ ahaṃ uddesaṃ demi paripucchaṃ demi uposathaṃ
ācikkhāmi navakammaṃ adhiṭṭhāmi; atha ca pana tumhe maṃ ujjhitvā aññe
sakkarotha garuṃ karotha mānetha pūjethā"ti. Evaṃ attānaṃ uccaṃ ṭhapento
paraṃ nīcaṃ ṭhapento paṭi­baddha­citto hoti.

[]{#292 .sc}[]{#p_25Cn_1508 .ms}**Kule kule appaṭi­baddha­citto**ti so
pac­ce­ka­sambud­dho kula­pali­bo­dhena appaṭi­baddha­citto hoti,
gaṇa­pali­bo­dhena appaṭi­baddha­citto hoti, āvāsa­pali­bo­dhena
appaṭi­baddha­citto hoti, cīvara­pali­bo­dhena appaṭi­baddha­citto hoti,
piṇḍa­pāta­pali­bo­dhena appaṭi­baddha­citto hoti,
senāsa­na­pali­bo­dhena appaṭi­baddha­citto hoti,
gilāna­pac­ca­ya­bhesaj­ja­parik­khā­ra­pali­bo­dhena
appaṭi­baddha­citto hotīti---kule kule appaṭi­baddha­citto hoti, eko
care khag­ga­visāṇa­kappo. Tenāha so pac­ce­ka­sambud­dho---

> []{#293 .sc}[]{#p_25Cn_1509 .ms}"Rasesu gedhaṃ akaraṃ alolo,\
> Anaññaposī sapadānacārī;\
> Kule kule appaṭi­baddha­citto,\
> Eko care khag­ga­visāṇa­kappo"ti.
>
> []{#294 .sc} []{#p_25Cn_1510 .ms}[]{#msdiv152 .msdiv}**Pahāya
> pañcāvaraṇāni cetaso,**\
> **Upakkilese byapanujja sabbe;**\
> **Anissito [chetva]{#note1149 .var title="chetvā (s1-3, pts1, mr)"}
> [sinehadosaṃ]{#note1150 .var title="snehadosaṃ (s1-3, mr)"}**,\
> **Eko care khag­ga­visāṇa­kappo.** (2)

[]{#295 .sc}[]{#p_25Cn_1511 .ms}**Pahāya pañcāvaraṇāni cetaso**ti so
pac­ce­ka­sambud­dho kāmacchan­da­nīvara­ṇaṃ pahāya pajahitvā vinodetvā
byantīkaritvā anabhāvaṃ gametvā, ­byāpā­da­nīvara­ṇaṃ ...
thina­middha­nīvara­ṇaṃ ... uddhac­ca­kukkuc­ca­nīvara­ṇaṃ ...
vici­kicchā­nīvara­ṇaṃ pahāya pajahitvā vinodetvā byantīkaritvā
anabhāvaṃ gametvā vivicceva kāmehi vivicca akusalehi dhammehi savitakkaṃ
savicāraṃ vivekajaṃ pītisukhaṃ paṭhamaṃ jhānaṃ upasampajja
viharatīti---pahāya pañcāvaraṇāni cetaso.

[]{#296 .sc}[]{#p_25Cn_1512 .ms}**Upakkilese byapanujja sabbe**ti rāgo
cittassa upakkileso, doso cittassa upakkileso, moho cittassa upakkileso,
kodho ... upanāho ... pe ... sab­bā­kusa­lā­bhi­saṅ­khārā cittassa
upakkilesā. **Upakkilese byapanujja sabbe**ti sabbe cittassa upakkilese
byapanujja panuditvā pajahitvā vinodetvā byantīkaritvā anabhāvaṃ
gametvāti---upakkilese byapanujja sabbe.

[]{#297 .sc}[]{#p_25Cn_1513 .ms}**Anissito chetva sinehadosan**ti.
**Anissito**ti dve nissayā---taṇhānissayo ca diṭṭhinissayo ca ... pe ...
ayaṃ taṇhānissayo ... pe ... ayaṃ diṭṭhinissayo. **Sineho**ti dve
snehā---taṇhāsneho ca diṭṭhisneho ca ... pe ... ayaṃ taṇhāsneho ... pe
... ayaṃ diṭṭhisneho. **Doso**ti yo cittassa āghāto paṭighāto paṭighaṃ
paṭivirodho kopo pakopo sampakopo doso padoso sampadoso cittassa
byāpatti manopadoso kodho kujjhanā kujjhitattaṃ doso dussanā dussitattaṃ
byāpatti byāpajjanā byāpajjitattaṃ caṇḍikkaṃ asuropo anattamanatā
cittassa. **Anissito chetva sinehadosan**ti so pac­ce­ka­sambud­dho
taṇhāsnehañca diṭṭhisnehañca dosañca chetvā ucchinditvā samucchinditvā
pajahitvā vinodetvā byantīkaritvā anabhāvaṃ gametvā cakkhuṃ anissito,
sotaṃ anissito ... pe ... diṭṭha­suta­mu­taviñ­ñātabbe dhamme anissito
anallīno anupagato anajjhosito anadhimutto nikkhanto nissaṭo vippamutto
visaññutto vimariyā­di­ka­tena cetasā viharatīti---anissito chetva
sinehadosaṃ, eko care khag­ga­visāṇa­kappo. Tenāha so
pac­ce­ka­sambud­dho---

> []{#298 .sc}[]{#p_25Cn_1514 .ms}"Pahāya pañcāvaraṇāni cetaso,\
> Upakkilese byapanujja sabbe;\
> Anissito chetva sinehadosaṃ,\
> Eko care khag­ga­visāṇa­kappo"ti.
>
> []{#299 .sc} []{#p_25Cn_1515 .ms}[]{#msdiv153
> .msdiv}**Vipiṭṭhi­kat­vāna sukhaṃ dukhañca,**\
> **Pubbeva ca somanas­sa­do­manas­saṃ;**\
> **Laddhā­nupekkhaṃ samathaṃ visuddhaṃ,**\
> **Eko care khag­ga­visāṇa­kappo.** (3)

[]{#300 .sc}[]{#p_25Cn_1516 .ms}**Vipiṭṭhi­kat­vāna sukhaṃ dukhañca,
pubbeva ca somanas­sa­do­manas­san**ti so pac­ce­ka­sambud­dho sukhassa
ca pahānā dukkhassa ca pahānā pubbeva somanas­sa­do­manas­sā­naṃ
atthaṅgamā aduk­kha­ma­su­khaṃ upekkhā­sati­pāri­suddhiṃ catutthaṃ
jhānaṃ upasampajja viharatīti---vipiṭṭhi­kat­vāna sukhaṃ dukhañca,
pubbeva ca somanas­sa­do­manas­saṃ.

[]{#301 .sc}[]{#p_25Cn_1517 .ms}**Laddhā­nupekkhaṃ samathaṃ
visuddhan**ti. **Upekkhā**ti yā catutthajjhāne upekkhā upekkhanā
ajjhupekkhanā [cittasamatā]{#note1153 .var title="cittasamatho (bj)"}
[cittap­passad­dhatā]{#note1154 .var
title="citta­passad­dhatā (bj) | cittassa passaddhatā (s1-3) | cittavisaṭatā (mr)"}
majjhattatā cittassa. **Samatho**ti yā cittassa ṭhiti saṇṭhiti avaṭṭhiti
[avisāhāro]{#note1156 .var title="avisaṃhāro (mr)"} avikkhepo
[avi­sāha­ṭa­mānasatā]{#note1157 .var
title="avi­saṃha­ṭa­mānasatā (mr)"} samatho samādhindriyaṃ samādhibalaṃ
sammāsamādhi; catutthajjhāne upekkhā ca samatho ca suddhā honti visuddhā
pariyodātā anaṅgaṇā viga­tū­pak­kilesā mudubhūtā kammaniyā ṭhitā
āneñjappattā. **Laddhā­nupekkhaṃ samathaṃ visuddhan**ti
catut­thaj­jhānaṃ upekkhañca samathañca laddhā labhitvā vinditvā
paṭilabhitvāti---laddhā­nupekkhaṃ samathaṃ visuddhaṃ, eko care
khag­ga­visāṇa­kappo. Tenāha so pac­ce­ka­sambud­dho---

> []{#302 .sc}[]{#p_25Cn_1518 .ms}"Vipiṭṭhi­kat­vāna sukhaṃ dukhañca,\
> Pubbeva ca somanas­sa­do­manas­saṃ;\
> Laddhā­nupekkhaṃ samathaṃ visuddhaṃ,\
> Eko care khag­ga­visāṇa­kappo"ti.
>
> []{#303 .sc} []{#pts70 .pts}[]{#p_25Cn_1519 .ms}[]{#msdiv154
> .msdiv}**Āraddhaviriyo paramat­tha­pattiyā,**\
> **Alīnacitto akusītavutti;**\
> **Daḷhanikkamo thāma­balū­papanno,**\
> **Eko care khag­ga­visāṇa­kappo.** (4)

[]{#304 .sc}[]{#p_25Cn_1520 .ms}**Āraddhaviriyo paramat­tha­pattiyā**ti
**paramatthaṃ** vuccati amataṃ nibbānaṃ. Yo so sabba­saṅ­khā­ra­sama­tho
sabbū­padhipa­ṭi­nissaggo taṇhakkhayo virāgo nirodho nibbānaṃ.
Paramatthassa pattiyā lābhāya paṭilābhāya adhigamāya
[phassanāya]{#note1159 .var title="phusanāya (bj, s1-3)"} sacchikiriyāya
āraddhavīriyo viharati akusalānaṃ dhammānaṃ pahānāya kusalānaṃ dhammānaṃ
sampadāya [thāmavā]{#note1160 .var title="thāmasā (mr)"} daḷhaparakkamo
anikkhit­ta­dhuro kusalesu dhammesūti---āraddhaviriyo
paramat­tha­pattiyā.

[]{#305 .sc}[]{#p_25Cn_1521 .ms}**Alīnacitto akusītavuttī**ti so
pac­ce­ka­sambud­dho anuppannānaṃ pāpakānaṃ akusalānaṃ dhammānaṃ
anuppādāya chandaṃ janeti vāyamati vīriyaṃ ārabhati cittaṃ paggaṇhāti
padahati, uppannānaṃ pāpakānaṃ akusalānaṃ dhammānaṃ pahānāya ... pe ...
anuppannānaṃ kusalānaṃ dhammānaṃ uppādāya ... pe ... uppannānaṃ
kusalānaṃ dhammānaṃ ṭhitiyā asammosāya bhiyyobhāvāya vepullāya
[bhāvanāya pāripūriyā]{#note1161 .var
title="bhāva­nā­pāri­pūriyā (s1-3)"} chandaṃ janeti vāyamati vīriyaṃ
ārabhati cittaṃ paggaṇhāti padahatīti---evaṃ alīnacitto akusītavutti.

[]{#306 .sc}[]{#p_25Cn_1522 .ms}Atha vā " kāmaṃ taco ca
[nhāru]{#note1163 .var title="nahāru (bj) | nhārū (s1-3)"} ca aṭṭhi ca
[avasissatu]{#note1164 .var title="avasussatu (s1-3)"}, sarīre
upassussatu maṃsalohitaṃ, yaṃ taṃ purisathāmena purisabalena
purisavīriyena purisa­pa­rakka­mena pattabbaṃ na taṃ apāpuṇitvā
[vīriyassa saṇṭhānaṃ]{#note1165 .var
title="viriyassa santhānaṃ (bj) | viriyassa ṭhānaṃ (s1-3)"}
bhavissatī"ti cittaṃ paggaṇhāti padahati. Evampi alīnacitto
akusītavutti.

> []{#307 .sc} []{#p_25Cn_1523 .ms}Nāsissaṃ na pivissāmi,\
> vihārato na nikkhame;\
> Napi passaṃ nipātessaṃ,\
> taṇhāsalle anūhateti.

[]{#308 .sc}[]{#p_25Cn_1524 .ms}Cittaṃ paggaṇhāti padahati. Evampi
alīnacitto akusītavutti.

[]{#309 .sc}[]{#p_25Cn_1525 .ms}"Na tāvāhaṃ imaṃ pallaṅkaṃ bhindissāmi
yāva me na anupādāya āsavehi cittaṃ vimuccissatī"ti cittaṃ paggaṇhāti
padahati. Evampi alīnacitto akusītavutti.

[]{#310 .sc}[]{#p_25Cn_1526 .ms}"Na tāvāhaṃ imamhā āsanā vuṭṭhahissāmi
yāva me na anupādāya āsavehi cittaṃ vimuccissatī"ti cittaṃ paggaṇhāti
padahati. Evampi alīnacitto akusītavutti.

[]{#311 .sc}[]{#p_25Cn_1527 .ms}"Na tāvāhaṃ imamhā caṅkamā orohissāmi
... pe ... vihārā nikkhamissāmi ... aḍḍhayogā nikkhamissāmi ... pāsādā
nikkhamissāmi ... hammiyā nikkhamissāmi ... guhāya nikkhamissāmi ...
leṇā nikkhamissāmi ... kuṭiyā nikkhamissāmi ... kūṭāgārā nikkhamissāmi
... aṭṭā nikkhamissāmi ... māḷā nikkhamissāmi ... uddaṇḍā nikkhamissāmi
... upaṭṭhā­na­sālāya nikkhamissāmi ... maṇḍapā nikkhamissāmi ...
rukkhamūlā nikkhamissāmi yāva me na anupādāya āsavehi cittaṃ
vimuccissatī"ti cittaṃ paggaṇhāti padahati. Evampi alīnacitto
akusītavutti.

[]{#312 .sc} []{#p_25Cn_1528 .ms}"Imasmiṃyeva [pubbaṇhasamaye]{#note1168
.var title="pubbaṇ­ha­samayaṃ (mr)"} ariyadhammaṃ āharissāmi
samāharissāmi adhi­gacchis­sāmi phassayissāmi ­sacchi­karis­sāmī"ti
cittaṃ paggaṇhāti padahati. Evampi alīnacitto akusītavutti. "Imasmiṃyeva
majjhan­hi­kasamaye ... pe ... sāyanhasamaye ... pe ... purebhattaṃ ...
pacchābhattaṃ ... purimayāmaṃ ... majjhimayāmaṃ ... pacchimayāmaṃ ...
kāḷe ... juṇhe ... vasse ... hemante ... gimhe ... purime vayokhandhe
... majjhime vayokhandhe ... pacchime vayokhandhe ariyadhammaṃ
āharissāmi samāharissāmi adhi­gacchis­sāmi phassayissāmi
­sacchi­karis­sāmī"ti cittaṃ paggaṇhāti padahati. Evampi alīnacitto
akusītavutti.

[]{#313 .sc}[]{#p_25Cn_1529 .ms}**Daḷhanikkamo thāma­balū­papanno**ti so
pac­ce­ka­sambud­dho daḷhasamādāno ahosi kusalesu dhammesu
avaṭṭhi­ta­sa­mādāno kāyasucarite vacīsucarite manosucarite
dānasaṃvibhāge sīlasamādāne uposathupavāse [matteyyatāya]{#note1169 .var
title="metteyyatāya (s1-3, mr)"} petteyyatāya sāmaññatāya brahmaññatāya
kule­jeṭṭhā­pacāyi­tāya aññata­rañ­ñata­resu adhikusalesu
dhammesūti---daḷhanikkamo. **Thāma­balū­papanno**ti so
pac­ce­ka­sambud­dho thāmena ca balena ca vīriyena ca parakkamena ca
paññāya ca upeto hoti samupeto upāgato samupāgato upapanno samupapanno
samannāgatoti--- daḷhanikkamo thāma­balū­papanno, eko care
khag­ga­visāṇa­kappo. Tenāha so pac­ce­ka­sambud­dho---

> []{#314 .sc}[]{#p_25Cn_1530 .ms}"Āraddhaviriyo paramat­tha­pattiyā,\
> Alīnacitto akusītavutti;\
> Daḷhanikkamo thāma­balū­papanno,\
> Eko care khag­ga­visāṇa­kappo"ti.
>
> []{#315 .sc} []{#p_25Cn_1531 .ms}[]{#msdiv155 .msdiv}**Paṭisallānaṃ
> jhāna­mariñ­camāno,**\
> **Dhammesu niccaṃ anudhammacārī;**\
> **Ādīnavaṃ sammasitā bhavesu,**\
> **Eko care khag­ga­visāṇa­kappo.** (5)

[]{#316 .sc}[]{#p_25Cn_1532 .ms}**Paṭisallānaṃ jhāna­mariñ­camāno**ti so
pac­ce­ka­sambud­dho paṭi­sallā­nā­rāmo hoti paṭi­sallā­na­rato
ajjhattaṃ cetosa­matha­manu­yutto anirā­kataj­jhāno vipassanāya
samannāgato brūhetā suññāgāraṃ jhāyī jhānarato ekatta­manu­yutto
sadat­tha­garu­koti paṭisallānaṃ. **Jhāna­mariñ­camāno**ti so
pac­ce­ka­sambud­dho dvīhi kāraṇehi jhānaṃ na riñcati---anuppannassa vā
paṭhamassa jhānassa uppādāya yutto payutto saṃyutto āyutto samāyutto,
anuppannassa vā dutiyassa jhānassa ... pe ... anuppannassa vā tatiyassa
jhānassa ... anuppannassa vā catutthassa jhānassa uppādāya yutto payutto
saṃyutto āyutto samāyuttoti---evampi jhānaṃ na riñcati.

[]{#317 .sc}[]{#p_25Cn_1533 .ms}Atha vā uppannaṃ vā paṭhamaṃ jhānaṃ
āsevati bhāveti bahulīkaroti, uppannaṃ vā dutiyaṃ jhānaṃ ... pe ...
uppannaṃ vā tatiyaṃ jhānaṃ ... uppannaṃ vā catutthaṃ jhānaṃ āsevati
bhāveti bahulīkaroti. Evampi jhānaṃ na riñcatīti---paṭisallānaṃ
jhāna­mariñ­camāno.

[]{#318 .sc}[]{#p_25Cn_1534 .ms}**Dhammesu niccaṃ anudhammacārī**ti
dhammā vuccanti cattāro satipaṭṭhānā ... pe ... ariyo aṭṭhaṅgiko maggo.
Katame anudhammā? [Sammāpaṭipadā]{#note1171 .var
title="sammāpaṭipadā anu­loma­paṭi­padā (bj, s1-3)"}
apac­canī­ka­paṭi­padā anvat­tha­paṭi­padā dhammā­nu­dhamma­paṭi­padā
sīlesu paripūrakāritā indriyesu guttadvāratā bhojane mattaññutā
jāgariyānuyogo sati­sam­pajañ­ñaṃ---ime vuccanti anudhammā. **Dhammesu
niccaṃ anudhammacārī**ti dhammesu niccakālaṃ dhuvakālaṃ satataṃ samitaṃ
avokiṇṇaṃ poṅkhā­nu­poṅkhaṃ [udakūmikajātaṃ]{#note1173 .var
title="udakomikajātaṃ (bj) | udakummijātaṃ (s1-3) | uda­kummi­kajā­taṃ (mr)"}

[]{#319 .sc}[]{#p_25Cn_1535 .ms}Avīci­santa­ti­sahitaṃ phassitaṃ
purebhattaṃ pacchābhattaṃ purimayāmaṃ majjhimayāmaṃ pacchimayāmaṃ kāḷe
juṇhe vasse hemante gimhe purime vayokhandhe majjhime vayokhandhe
pacchime vayokhandhe carati viharati iriyati vatteti pāleti yapeti
yāpetīti---dhammesu niccaṃ anudhammacārī.

[]{#320 .sc}[]{#p_25Cn_1536 .ms}**Ādīnavaṃ sammasitā bhavesū**ti "sabbe
saṅkhārā aniccā"ti ādīnavaṃ sammasitā bhavesu, "sabbe saṅkhārā dukkhā"ti
... pe ... "sabbe dhammā anattā"ti ... pe ... "yaṃ kiñci
samuda­ya­dhammaṃ, sabbaṃ taṃ nirodhadhamman"ti ādīnavaṃ sammasitā
bhavesūti---ādīnavaṃ sammasitā bhavesu, eko care khag­ga­visāṇa­kappo.
Tenāha so pac­ce­ka­sambud­dho---

> []{#321 .sc}[]{#p_25Cn_1537 .ms}"Paṭisallānaṃ jhāna­mariñ­camāno,\
> Dhammesu niccaṃ anudhammacārī;\
> Ādīnavaṃ sammasitā bhavesu,\
> Eko care khag­ga­visāṇa­kappo"ti.
>
> []{#322 .sc} []{#p_25Cn_1538 .ms}[]{#msdiv156 .msdiv}**Taṇhakkhayaṃ
> pattha­ya­mappa­matto,**\
> **[Aneḷamūgo]{#note1175 .var title="anelamūgo (s1-3, pts1, mr)"}
> sutavā satīmā;**\
> **Saṅkhātadhammo niyato padhānavā,**\
> **Eko care khag­ga­visāṇa­kappo.** (6)

[]{#323 .sc}[]{#p_25Cn_1539 .ms}**Taṇhakkhayaṃ
pattha­ya­mappa­matto**ti. **Taṇhā**ti rūpataṇhā ... pe ... dhammataṇhā.
**Taṇhakkhayan**ti rāgakkhayaṃ dosakkhayaṃ mohakkhayaṃ gatikkhayaṃ
upapat­tik­kha­yaṃ paṭi­sandhik­kha­yaṃ bhavakkhayaṃ saṃsārakkhayaṃ
vaṭṭakkhayaṃ patthayanto icchanto sādiyanto pihayanto
abhijappantoti---taṇhakkhayaṃ patthayaṃ. **Appamatto**ti so
pac­ce­ka­sambud­dho sakkaccakārī sātaccakārī ... pe ... appamādo
kusalesu dhammesūti---taṇhakkhayaṃ pattha­ya­mappa­matto.

[]{#324 .sc}[]{#p_25Cn_1540 .ms}**Aneḷamūgo sutavā satīmā**ti.
**Aneḷamūgo**ti so pac­ce­ka­sambud­dho paṇḍito paññavā buddhimā ñāṇī
vibhāvī medhāvī. **Sutavā**ti so pac­ce­ka­sambud­dho bahussuto hoti
sutadharo sutasannicayo. Ye te dhammā ādikalyāṇā majjhekalyāṇā
pari­yosāna­kal­yāṇā sātthaṃ sabyañjanaṃ kevala­pari­puṇṇaṃ parisuddhaṃ
brahmacariyaṃ abhivadanti, tathārūpāssa dhammā bahussutā honti dhātā
vacasā paricitā mana­sānu­pekkhitā diṭṭhiyā suppaṭividdhā. **Satīmā**ti
so pac­ce­ka­sambud­dho satimā hoti paramena satinepakkena
samannāgatattā cirakatampi cirabhāsitampi saritā
anussaritāti---aneḷamūgo sutavā satīmā.

[]{#325 .sc}[]{#p_25Cn_1541 .ms}**Saṅkhātadhammo niyato padhānavā**ti
saṅkhātadhammo vuccati ñāṇaṃ. Yā paññā pajānanā ... pe ... amoho
dhammavicayo sammādiṭṭhi. **Saṅkhātadhammo**ti so pac­ce­ka­sambud­dho
saṅkhātadhammo ñātadhammo tulitadhammo tīritadhammo vibhūtadhammo
­vibhā­vi­ta­dhammo "sabbe saṅkhārā aniccā"ti saṅkhātadhammo ... pe ...
"yaṃ kiñci samuda­ya­dhammaṃ sabbaṃ taṃ nirodhadhamman"ti saṅkhātadhammo
ñātadhammo tulitadhammo tīritadhammo vibhūtadhammo ­vibhā­vi­ta­dhammo.
Atha vā tassa pac­ce­ka­sambud­dhassa ca khandhā saṃkhittā dhātuyo
saṃkhittā āyatanāni saṃkhittāni gatiyo saṃkhittā upapattiyo saṃkhittā
paṭisandhiyo saṃkhittā bhavā saṃkhittā saṃsārā saṃkhittā vaṭṭā
saṃkhittā. Atha vā so pac­ce­ka­sambud­dho khan­dha­pariyante ṭhito
dhātupariyante ṭhito āyata­na­pariyante ṭhito gatipariyante ṭhito
upapat­ti­pariyante ṭhito paṭi­sandhi­pariyante ṭhito bhavapariyante
ṭhito ­saṃsā­ra­pariyante ṭhito vaṭṭapariyante ṭhito
saṅ­khā­ra­pariyante ṭhito [antimabhave]{#note1177 .var
title="antime bhave (mr)"} ṭhito antima­samus­saye ṭhito
antima­deha­dharo pac­ce­ka­sambud­dho.

> []{#326 .sc}[]{#p_25Cn_1542 .ms}Tassāyaṃ pacchimako bhavo,\
> carimoyaṃ samussayo;\
> [Jāti­maraṇa­saṃsāro]{#note1178 .var
> title="jāti­jarā­maraṇa­saṃsāro (s1-3)"},\
> natthi tassa punabbhavoti.

[]{#327 .sc}[]{#p_25Cn_1543 .ms}Taṃkāraṇā pac­ce­ka­sambud­dho
saṅkhātadhammo. **Niyato**ti niyāmā vuccanti cattāro ariyamaggā. Catūhi
ariyamaggehi samannāgatoti niyato. Niyāmaṃ patto sampatto adhigato
phassito sacchikato patto niyāmaṃ. **Padhānavā**ti padhānaṃ vuccati
vīriyaṃ. So cetaso vīriyārambho nikkamo parakkamo uyyāmo vāyāmo ussāho
ussoḷhī thāmo dhiti asi­thi­la­pa­rakkamo anikkhit­tac­chandatā
anikkhit­ta­dhuratā dhura­sam­paggāho vīriyaṃ vīriyindriyaṃ vīriyabalaṃ
sammāvāyāmo. So pac­ce­ka­sambud­dho iminā padhānena upeto samupeto
upāgato samupāgato upapanno samupapanno samannāgato. Tasmā so
pac­ce­ka­sambud­dho padhānavāti---saṅkhātadhammo niyato padhānavā, eko
care khag­ga­visāṇa­kappo. Tenāha so pac­ce­ka­sambud­dho---

> []{#328 .sc}[]{#p_25Cn_1544 .ms}"Taṇhakkhayaṃ pattha­ya­mappa­matto,\
> Aneḷamūgo sutavā satīmā;\
> Saṅkhātadhammo niyato padhānavā,\
> Eko care khag­ga­visāṇa­kappo"ti.
>
> []{#329 .sc} []{#pts71 .pts}[]{#p_25Cn_1545 .ms}[]{#msdiv157
> .msdiv}**Sīhova saddesu asantasanto,**\
> **Vātova jālamhi asajjamāno;**\
> **Padumaṃva toyena [alimpamāno]{#note1180 .var
> title="alippamāno (bj, pts1 ^snp1.3#352 [Khag­ga­visāṇa­sutta])"}**,\
> **Eko care khag­ga­visāṇa­kappo.** (7)

[]{#330 .sc}[]{#p_25Cn_1546 .ms}**Sīhova saddesu asantasanto**ti yathā
sīho migarājā saddesu asantāsī aparisantāsī anutrāsī anubbiggo
[anussaṅkī]{#note1181 .var title="anussukī (s1-3)"} anutrāso abhīrū
acchambhī anutrāsī apalāyī, pac­ce­ka­sambud­dhopi saddesu asantāsī
aparisantāsī anutrāsī anubbiggo anussaṅkī anutrāso abhīrū acchambhī
anutrāsī apalāyī pahīna­bhaya­bhe­ravo vigata­loma­haṃso viharatīti---
sīhova saddesu asantasanto.

[]{#331 .sc}[]{#p_25Cn_1547 .ms}**Vātova jālamhi asajjamāno**ti.
**Vāto**ti puratthimā vātā pacchimā vātā uttarā vātā dakkhiṇā vātā
sarajā vātā arajā vātā sītā vātā uṇhā vātā parittā vātā [adhimattā
vātā]{#note1183 .var
title="adhimattā vātā kāḷavātā (bj) | adhimattā vātā kālavātā (s1-3)"}
verambhavātā [pakkhavātā]{#note1184 .var title="pakkhivātā (s1-3)"}
supaṇṇavātā tālapaṇṇavātā vidhūpanavātā. Jālaṃ vuccati suttajālaṃ. Yathā
vāto jālamhi na sajjati na gaṇhāti na bajjhati na palibajjhati, evameva
dve jālā--- taṇhājālañca diṭṭhijālañca ... pe ... idaṃ taṇhājālaṃ ... pe
... idaṃ diṭṭhijālaṃ. Tassa pac­ce­ka­sambud­dhassa taṇhājālaṃ pahīnaṃ
diṭṭhijālaṃ paṭinissaṭṭhaṃ, taṇhājālassa pahīnattā diṭṭhijālassa
paṭi­nissaṭ­ṭhattā so pac­ce­ka­sambud­dho rūpe na sajjati sadde na
sajjati ... pe ... diṭṭha­suta­mu­taviñ­ñātab­besu dhammesu na sajjati
na gaṇhāti na bajjhati na palibajjhati nikkhanto nissaṭo vippamutto
visaññutto vimariyā­di­ka­tena cetasā viharatīti---vātova jālamhi
asajjamāno.

[]{#332 .sc}[]{#p_25Cn_1548 .ms}**Padumaṃva toyena alimpamāno**ti
padumaṃ vuccati padumapupphaṃ. Toyaṃ vuccati udakaṃ. Yathā padumapupphaṃ
toyena na limpati na palimpati na upalimpati, alittaṃ apalittaṃ
anupalittaṃ, evameva dve lepā---taṇhālepo ca diṭṭhilepo ca ... pe ...
ayaṃ taṇhālepo ... pe ... ayaṃ diṭṭhilepo. Tassa pac­ce­ka­sambud­dhassa
taṇhālepo pahīno, diṭṭhilepo paṭinissaṭṭho. Taṇhālepassa pahīnattā
diṭṭhilepassa paṭini­saṭṭhattā so pac­ce­ka­sambud­dho rūpe na limpati
sadde na limpati ... pe ... diṭṭha­suta­mu­taviñ­ñātab­besu dhammesu [na
limpati na palimpati na upalimpati]{#note1185 .var
title="na lippati na palippati na upalippati (bj) | na limpati nupalimpati (s1-3)"},
alitto apalitto anupalitto nikkhanto nissaṭo vippamutto visaññutto
vimariyā­di­ka­tena cetasā viharatīti---padumaṃva toyena alimpamāno, eko
care khag­ga­visāṇa­kappo. Tenāha so pac­ce­ka­sambud­dho---

> []{#333 .sc}[]{#p_25Cn_1549 .ms}"Sīhova saddesu asantasanto,\
> Vātova jālamhi asajjamāno;\
> Padumaṃva toyena alimpamāno,\
> Eko care khag­ga­visāṇa­kappo"ti.
>
> []{#334 .sc} []{#p_25Cn_1550 .ms}[]{#msdiv158 .msdiv}**Sīho yathā
> dāṭhabalī pasayha,**\
> **Rājā migānaṃ abhibhuyya cārī;**\
> **Sevetha pantāni senāsanāni,**\
> **Eko care khag­ga­visāṇa­kappo.** (8)

[]{#335 .sc}[]{#p_25Cn_1551 .ms}**Sīho yathā dāṭhabalī pasayha, rājā
migānaṃ abhibhuyya cārī**ti yathā sīho migarājā dāṭhabalī dāṭhāvudho
sabbe tiracchānagate pāṇe abhibhuyya abhibhavitvā ajjhottharitvā
pariyādiyitvā madditvā carati viharati iriyati vatteti pāleti yapeti
yāpeti, pac­ce­ka­sambud­dhopi paññābalī paññāvudho sabbapāṇabhūte
puggale paññāya abhibhuyya abhibhavitvā ajjhottharitvā pariyādiyitvā
madditvā carati viharati iriyati vatteti pāleti yapeti yāpetīti--- sīho
yathā dāṭhabalī pasayha, rājā migānaṃ abhibhuyya cārī.

[]{#336 .sc}[]{#p_25Cn_1552 .ms}**Sevetha pantāni senāsanānī**ti yathā
sīho migarājā arañña­va­namaj­jhogā­hetvā carati viharati iriyati
vatteti pāleti yapeti yāpeti, pac­ce­ka­sambud­dhopi
arañña­vana­patthāni pantāni senāsanāni paṭisevati appasaddāni
appanigghosāni vijanavātāni ­manus­sa­rāhas­seyya­kāni
paṭi­sallā­na­sārup­pāni. So eko gacchati eko tiṭṭhati eko nisīdati eko
seyyaṃ kappeti eko gāmaṃ piṇḍāya pavisati eko paṭikkamati eko raho
nisīdati eko caṅkamaṃ adhiṭṭhāti eko carati viharati iriyati vatteti
pāleti yapeti yāpetīti---sevetha pantāni senāsanāni, eko care
khag­ga­visāṇa­kappo. Tenāha so pac­ce­ka­sambud­dho---

> []{#337 .sc}[]{#p_25Cn_1553 .ms}"Sīho yathā dāṭhabalī pasayha,\
> Rājā migānaṃ abhibhuyya cārī;\
> Sevetha pantāni senāsanāni,\
> Eko care khag­ga­visāṇa­kappo"ti.
>
> []{#338 .sc} []{#p_25Cn_1554 .ms}[]{#msdiv159 .msdiv}**Mettaṃ upekkhaṃ
> karuṇaṃ vimuttiṃ,**\
> **Āsevamāno muditañca kāle;**\
> **Sabbena lokena avirujjhamāno,**\
> **Eko care khag­ga­visāṇa­kappo.** (9)

[]{#339 .sc}[]{#p_25Cn_1555 .ms}**Mettaṃ upekkhaṃ karuṇaṃ vimuttiṃ,
āsevamāno muditañca kāle**ti so pac­ce­ka­sambud­dho mettā­saha­gatena
cetasā ekaṃ disaṃ pharitvā viharati tathā dutiyaṃ ... tathā tatiyaṃ ...
tathā catutthaṃ ... iti uddhamadho tiriyaṃ sabbadhi sabbattatāya
sabbāvantaṃ lokaṃ mettā­saha­gatena cetasā vipulena mahaggatena
appamāṇena averena abyāpajjena pharitvā viharati; karuṇā­saha­gatena
cetasā ... pe ... muditā­saha­gatena cetasā ... pe ...
upekkhā­saha­gatena cetasā vipulena mahaggatena appamāṇena averena
abyāpajjena pharitvā viharatīti---mettaṃ upekkhaṃ karuṇaṃ vimuttiṃ,
āsevamāno muditañca kāle.

[]{#340 .sc}[]{#p_25Cn_1556 .ms}**Sabbena lokena avirujjhamāno**ti
mettāya bhāvitattā ye puratthimāya disāya sattā te appaṭikūlā honti, ye
pacchimāya disāya sattā ... pe ... ye uttarāya disāya sattā ... ye
dakkhiṇāya disāya sattā ... ye puratthimāya anudisāya sattā ... ye
pacchimāya anudisāya sattā ... ye uttarāya anudisāya sattā ... ye
dakkhiṇāya anudisāya sattā ... ye [heṭṭhimāya]{#note1188 .var
title="adhogamāya (s1-3)"} disāya sattā ... ye uparimāya disāya sattā
... ye dasasu disāsu sattā te appaṭikūlā honti. Karuṇāya bhāvitattā ...
muditāya bhāvitattā ... upekkhāya bhāvitattā ye puratthimāya disāya
sattā ... pe ... ye dasasu disāsu sattā te appaṭikūlā honti. **Sabbena
lokena avirujjhamāno**ti sabbena lokena avirujjhamāno,
appaṭi­viruj­jhamāno [anāghātiyamāno]{#note1189 .var
title="aghaṭṭiyamāno (s1-3)"} appa­ṭihañ­ña­mānoti---sabbena lokena
avirujjhamāno, eko care khag­ga­visāṇa­kappo. Tenāha so
pac­ce­ka­sambud­dho---

> []{#341 .sc}[]{#p_25Cn_1557 .ms}"Mettaṃ upekkhaṃ karuṇaṃ vimuttiṃ,\
> Āsevamāno muditañca kāle;\
> Sabbena lokena avirujjhamāno,\
> Eko care khag­ga­visāṇa­kappo"ti.
>
> []{#342 .sc} []{#p_25Cn_1558 .ms}[]{#msdiv160 .msdiv}**Rāgañca dosañca
> pahāya mohaṃ,**\
> **Sandālayitvāna saṃyojanāni;**\
> **Asantasaṃ jīvita­saṅ­kha­yamhi,**\
> **Eko care khag­ga­visāṇa­kappo.** (10)

[]{#343 .sc}[]{#p_25Cn_1559 .ms}**Rāgañca dosañca pahāya mohan**ti.
**Rāgo**ti yo rāgo sārāgo ... pe ... abhijjhā lobho akusalamūlaṃ.
**Doso**ti yo cittassa āghāto ... pe ... caṇḍikkaṃ asuropo anattamanatā
cittassa. **Moho**ti dukkhe aññāṇaṃ ... pe ... avijjālaṅgī moho
akusalamūlaṃ. **Rāgañca dosañca pahāya mohan**ti so pac­ce­ka­sambud­dho
rāgañca dosañca mohañca pahāya pajahitvā vinodetvā byantīkaritvā
anabhāvaṃ gametvāti---rāgañca dosañca pahāya mohaṃ.

[]{#344 .sc}[]{#p_25Cn_1560 .ms}**Sandālayitvāna saṃyojanānī**ti. Dasa
saṃyojanāni---­kāmarā­ga­saṃ­yoja­naṃ paṭi­gha­saṃ­yoja­naṃ ... pe ...
avijjā­saṃ­yoja­naṃ. **Sandālayitvāna saṃyojanānī**ti dasa saṃyojanāni
sandālayitvā padālayitvā sampadālayitvā pajahitvā vinodetvā
byantīkaritvā anabhāvaṃ gametvāti---sandālayitvāna saṃyojanāni.

[]{#345 .sc}[]{#p_25Cn_1561 .ms}**Asantasaṃ jīvita­saṅ­kha­yamhī**ti so
pac­ce­ka­sambud­dho jīvita­pari­yosāne asantāsī anutrāsī anubbiggo
anussaṅkī anutrāso abhīrū acchambhī anutrāsī apalāyī
pahīna­bhaya­bhe­ravo vigata­loma­haṃso viharatīti---asantasaṃ
jīvita­saṅ­kha­yamhi, eko care khag­ga­visāṇa­kappo. Tenāha so
pac­ce­ka­sambud­dho---

> []{#346 .sc}[]{#p_25Cn_1562 .ms}"Rāgañca dosañca pahāya mohaṃ,\
> Sandālayitvāna saṃyojanāni;\
> Asantasaṃ jīvita­saṅ­kha­yamhi,\
> Eko care khag­ga­visāṇa­kappo"ti.
>
> []{#347 .sc} []{#pts72 .pts}[]{#p_25Cn_1563 .ms}[]{#msdiv161
> .msdiv}**Bhajanti sevanti ca kāraṇatthā,**\
> **Nikkāraṇā dullabhā ajja mittā;**\
> **[Attatthapaññā]{#note1192 .var title="attaṭṭhapaññā (pts1, mr)"}
> asucī manussā,**\
> **Eko care khag­ga­visāṇa­kappo.** (11)

[]{#348 .sc}[]{#p_25Cn_1564 .ms}**Bhajanti sevanti ca kāraṇatthā**ti
attatthakāraṇā paratthakāraṇā ubha­yattha­kā­raṇā
diṭṭha­dham­mikat­thakāraṇā sam­parā­yikat­thakāraṇā paramat­tha­kāraṇā
bhajanti sambhajanti sevanti nisevanti saṃsevanti
paṭisevantīti---bhajanti sevanti ca kāraṇatthā.

[]{#349 .sc}[]{#p_25Cn_1565 .ms}**Nikkāraṇā dullabhā ajja mittā**ti dve
mittā---agārikamitto ca anāgārikamitto ca ... pe ... ayaṃ agārikamitto
... pe ... ayaṃ anāgārikamitto. **Nikkāraṇā dullabhā ajja mittā**ti ime
dve mittā akāraṇā nikkāraṇā ahetū appaccayā dullabhā [dulladdhā
sudulladdhā]{#note1193 .var title=" etthantare pāṭho syā1-3 potthakesu"}
ti---nikkāraṇā dullabhā ajja mittā.

[]{#350 .sc}[]{#p_25Cn_1566 .ms}**Attatthapaññā asucī manussā**ti.
**Attatthapaññā**ti attano atthāya attano hetu attano paccayā attano
kāraṇā bhajanti sambhajanti sevanti nisevanti saṃsevanti paṭisevanti
ācaranti samācaranti payirupāsanti paripucchanti
paripañhantīti---attatthapaññā. **Asucī manussā**ti asucinā kāyakammena
samannāgatāti asucī manussā, asucinā vacīkammena samannāgatāti asucī
manussā, asucinā manokammena samannāgatāti asucī manussā, asucinā
pāṇātipātena ... pe ... asucinā adinnādānena ... asucinā
kāmesu­micchā­cārena ... asucinā musāvādena ... asuciyā pisuṇāya vācāya
samannāgatā ... asuciyā pharusāya vācāya samannāgatā ... asucinā
samphap­palā­pena samannāgatā ... asuciyā abhijjhāya samannāgatā ...
asucinā byāpādena samannāgatāti asucī manussā, asuciyā micchādiṭṭhiyā
samannāgatāti asucī manussā, asuciyā cetanāya samannāgatāti asucī
manussā, asuciyā patthanāya samannāgatāti asucī manussā, asucinā
paṇidhinā samannāgatāti asucī manussā, asucī hīnā nihīnā omakā lāmakā
chatukkā parittāti---attatthapaññā asucī manussā.

[]{#351 .sc}[]{#p_25Cn_1567 .ms}**Eko care khag­ga­visāṇa­kappo**ti.
**Eko**ti so pac­ce­ka­sambud­dho pabbaj­jā­saṅ­khā­tena eko ... pe ...
**care**ti aṭṭha cariyāyo ... pe ... **khag­ga­visāṇa­kappo**ti yathā
khaggassa nāma visāṇaṃ ekaṃ hoti adutiyaṃ ... pe ... eko care
khag­ga­visāṇa­kappo. Tenāha so pac­ce­ka­sambud­dho---

> []{#352 .sc}[]{#p_25Cn_1568 .ms}"Bhajanti sevanti ca kāraṇatthā,\
> Nikkāraṇā dullabhā ajja mittā;\
> Attatthapaññā asucī manussā,\
> Eko care khag­ga­visāṇa­kappo"ti.

[]{#p_25Cn_1569 .ms}Catuttho vaggo.

[]{#p_25Cn_1570 .ms}Khag­ga­visāṇa­sutta­niddeso ekūnavīsatimo.

> []{#353 .sc}[]{#p_25Cn_1571 .ms}Ajito tissametteyyo,\
> puṇṇako atha mettagū;\
> Dhotako upasīvo ca,\
> nando ca atha hemako.
>
> []{#354 .sc}[]{#p_25Cn_1572 .ms}Todeyyakappā dubhayo,\
> jatukaṇṇī ca paṇḍito;\
> Bhadrāvudho udayo ca,\
> posālo cāpi brāhmaṇo;\
> Mogharājā ca medhāvī,\
> piṅgiyo ca mahāisi.
>
> []{#355 .sc}[]{#pts73 .pts}[]{#p_25Cn_1573 .ms}[Soḷasānaṃ]{#note1195
> .var title="soḷasannaṃ (bj, s1-3, mr) | solasannaṃ (pts1)"}
> panetesaṃ,\
> brāhmaṇānaṃva sāsanaṃ;\
> Pārāyanānaṃ niddesā,\
> [tattakā ca]{#note1196 .var title="tattakāni (bj)"} bhavanti
> [hi]{#note1197 .var title="vā (mr)"}.
>
> []{#356 .sc}[]{#p_25Cn_1574 .ms}Khag­ga­visāṇa­suttānaṃ,\
> niddesāpi tatheva ca;\
> Niddesā duvidhā ñeyyā,\
> paripuṇṇā sulakkhitāti.

[]{#p_25Cn_1575 .ms}[Cūḷa­niddesa­pāḷi]{#note1198 .var
title="cūla­niddesa­pāḷi (bj) | cullaniddesa (pts1)"} niṭṭhitā.

Pali text from the Mahāsaṅgīti Tipiṭaka Buddhavasse 2500: World Tipiṭaka
Edition in Roman Script. Edited and published by The M.L. Maniratana
Bunnag Dhamma Society Fund, 2005. Based on the digital edition of the
Chaṭṭha Saṅgāyana published by the Vipassana Research Institute, with
corrections and proofreading by the Dhamma Society.

Prepared for SuttaCentral by [Blake Walshe]{.editor} and [Bhikkhu
Sujato]{.editor}.
:::
:::
