\
\
Niddesa I: Mahaniddesa\
Based on the ed. by L. de la Vallée Poussin and E.J. Thomas:
Mahāniddesa, Parts I and II.\
London : Pali Text Society 1916/1917.\
(Combined reprint 1978)\
\
\
\
Input by the Dhammakaya Foundation, Thailand, 1989-1996\
\[GRETIL-Version vom 10.4.2015\]\
\
\
NOTICE\
This file is (C) Copyright the Pali Text Society and the Dhammakaya
Foundation, 2015.\
This work is licensed under a Creative Commons Attribution-ShareAlike
4.0 International License.\
\
These files are provided by courtesy of the Pali Text Society for\
scholarly purposes only.\
In principle they represent a digital edition (without revision or\
correction) of the printed editions of the complete set of Pali\
canonical texts published by the PTS. While they have been subject to a\
process of checking, it should not be assumed that there is no\
divergence from the printed editions and it is strongly recommended
that\
they are checked against the printed editions before quoting.\
\
\
\
\
PLAIN TEXT VERSION\
(In order to fascilitate word search, all annotations have been
removed,\
and the line breaks of the printed edition have been converted into
floating text.)\
\
\
\
\
STRUCTURE OF REFERENCES (added):\
Sn_n,nn.nn(=nnn) = Suttanipata_Vagga\[IV
only\],Suttanta.Verse(=cumulative verse numbering\[766-975\])\
Nidd_I.nn:nn = Niddesa I\[=Mahāniddesa\].Niddesa\[section\].Verse\
\
NOTE:\
The verse numbering jumps from \"Nidd I.6:9\" to \"Nidd I.6:11\".\
\
\
\

------------------------------------------------------------------------

\
THIS [GRETIL](http://gretil.sub.uni-goettingen.de/gretil.htm) TEXT FILE
IS FOR REFERENCE PURPOSES ONLY!\
COPYRIGHT AND TERMS OF USAGE AS FOR SOURCE FILE.\
\
Text converted to Unicode (UTF-8).\
(This file is to be used with a UTF-8 font and your browser\'s VIEW
configuration\
set to UTF-8.)\
\

  ---------------- ---------------------
  description:      multibyte sequence:
  long a                     ā
  long A                     Ā
  long i                     ī
  long I                     Ī
  long u                     ū
  long U                     Ū
  vocalic r                  ṛ
  vocalic R                  Ṛ
  long vocalic r             ṝ
  vocalic l                  ḷ
  vocalic L                  Ḷ
  long vocalic l             ḹ
  velar n                    ṅ
  velar N                    Ṅ
  palatal n                  ñ
  palatal N                  Ñ
  retroflex t                ṭ
  retroflex T                Ṭ
  retroflex d                ḍ
  retroflex D                Ḍ
  retroflex n                ṇ
  retroflex N                Ṇ
  palatal s                  ś
  palatal S                  Ś
  retroflex s                ṣ
  retroflex S                Ṣ
  anusvara                   ṃ
  visarga                    ḥ
  long e                     ē
  long o                     ō
  l underbar                 ḻ
  r underbar                 ṟ
  n underbar                 ṉ
  k underbar                 ḵ
  t underbar                 ṯ
  ---------------- ---------------------

\

Unless indicated otherwise, accents have been dropped in order\
to facilitate word search.\
\
For a comprehensive list of GRETIL encodings and formats see:\
http://gretil.sub.uni-goettingen.de/gretil/gretdiac.pdf\
and\
http://gretil.sub.uni-goettingen.de/gretil/gretdias.pdf\
\
For further information see:\
http://gretil.sub.uni-goettingen.de/gretil.htm

\

------------------------------------------------------------------------

\
\
\
\
\
Niddesa, Mahā Vol. I & II\
\
**\[page 001\]**\
*1*\
            NAMO TASSA BHAGAVATO ARAHATO SAMMĀSAMBUDDHASSA.\
Mahāniddeso.\
Part I\
AṬṬHAKAVAGGIKO.\
Paṭhamo Kāmasuttaniddeso.\
\
  [Sn_IV,1.1(=766): Kāmaṃ kāmayamānassa tassa ce taṃ samijjhati,\
               addhā pītimano hoti laddhā macco yad icchati. \|\|
Nidd_I.1:1 \|\|]{.large}\
\
     Kāmaṃ kāmayamānassā ti. Kāmā ti uddānato dve kāmā, vatthukāmā ca
kilesakāmā ca.\
     Katame vatthukāmā? Manāpikā rūpā, manāpikā saddā, manāpikā gandhā,
manāpikā rasā, manāpikā phoṭṭhabbā; attharaṇā pāpuraṇā; dāsidāsā ajeḷakā
kukkuṭasūkarā hatthigavāssavaḷavā khettaṃ vatthu hiraññaṃ suvaṇṇaṃ
gāmanigamarājadhāniyo raṭṭhaṃ ca janapado ca koso ca koṭṭhāgārañ ca, yaṃ
kiñci rajanīyaṃ vatthu, vatthukāmā.\
Api ca atītā kāmā, anāgatā kāmā, paccuppannā kāmā; ajjhattā kāmā,
bahiddhā kāmā, ajjhattabahiddhā kāmā; hīnā kāmā, majjhimā kāmā, paṇītā
kāmā; āpāyikā kāmā, mānusikā kāmā, dibbā kāmā; paccupaṭṭhitā kāmā,
nimmitā kāmā, paranimmitā kāmā; pariggahitā kāmā, apariggahitā kāmā;\
\
\
**\[page 002\]**\
*2 Aṭṭhakavaggo. \[S.N. 766*\
[\[\... content straddling page break has been moved to the page above
\...\]]{.red} mamāyitā kāmā, amamāyitā kāmā; sabbe pi kāmāvacarā dhammā,
sabbe pi rūpāvacarā dhammā, sabbe pi arūpāvacarā dhammā; taṇhāvatthukā
taṇhārammaṇā kāmanīyatthena rajanīyatthena madanīyatthena kāmā; ime
vuccanti vatthukāmā.\
     Katame kilesakāmā? Chando kāmo, rāgo kāmo, chandarāgo kāmo,
saṃkappo kāmo, rāgo kāmo, saṃkapparāgo kāmo; yo kāmesu kāmachando
kāmarāgo kāmanandi kāmataṇhā kāmasneho kāmapariḷāho kāmamucchā
kāmajjhosānaṃ kāmogho kāmayogo kāmupādānam kāmachandanīvaraṇaṃ \--\
     \*Addasam kāma te mūlaṃ, saṃkappā kāma jāyasi;\
     na taṃ saṃkappayissāmi, evaṃ kāma na hohisī ti; ime vuccanti
kilesakāmā.\
     Kāmaṃ kāmayamānassā ti kāmaṃ kāmayamānassa icchamānassa
sādiyamānassa patthayamānassa pihayamānassa abhijappamānassā ti, kāmaṃ
kāmayamānassa.\
     Tassa ce taṃ samijjhatī ti. Tassa ce ti tassa khattiyassa vā
brāhmaṇassa vā vessassa vā suddassa vā gahaṭṭhassa vā pabbajitassa vā
devassa vā manussassa vā. Tan ti vatthukāmā vuccanti manāpikā rūpā,
manāpikā saddā, manāpikā gandhā, manāpikā rasā, manāpikā phoṭṭhabbā.
Samijjhatī ti ijjhati samijjhati labhati paṭilabhati adhigacchati
vindatī ti, tassa ce taṃ samijjhati.\
     Addhā pītimano hotī ti. Addhā ti ekaṃsavacanaṃ nissaṃsayavacanaṃ
nikkaṃkhavacanaṃ advejjhavacanaṃ adveḷhakavacanaṃ niyogavacanaṃ
apaṇṇakavacanaṃ avatthāpanavacanam etaṃ,\
\
\
**\[page 003\]**\
*S.N. 767\] Kāmasuttaniddeso. 3*\
[\[\... content straddling page break has been moved to the page above
\...\]]{.red} addhā ti. Pītī ti yā pañcakāmaguṇapaṭisaṃyuttā pīti,
pāmujjaṃ, āmodanā, pamodanā, hāso, pahāso, vitti, tuṭṭhi, odagyaṃ,
attamanatā cittassa, abhipūraṇatā cittassa. Mano ti yaṃ cittaṃ mano
mānasaṃ hadayaṃ paṇḍaraṃ mano manāyatanaṃ manindriyaṃ viññāṇaṃ
viññāṇakkhandho, tajjā manoviññāṇadhātu; ayaṃ vuccati mano. Ayaṃ mano
imāya pītiyā sahagato hoti, sahajāto saṃsaṭṭho sampayutto ekuppādo
ekanirodho ekavatthuko ekārammaṇo. Pītimano hotī ti pītimano hotī
tuṭṭhamano haṭṭhamano pahaṭṭhamano attamano udaggamano muditamano
pamoditamano hotī ti, addhā pītimano hoti.\
     Laddhā macco yad icchatī ti. Laddhā ti laddhā labhitvā paṭilabhitvā
adhigantvā vinditvā. Macco ti satto naro māṇavo poso puggalo jīvo jagū
jantu indagū manujo.\
Yad icchatī ti yaṃ icchati yaṃ sādiyati yaṃ pattheti yaṃ piheti yaṃ
abhijappati rūpaṃ vā saddaṃ vā gandhaṃ vā rasaṃ vā phoṭṭhabbaṃ vā ti,
laddhā macco yad icchati.\
Ten\'; āha Bhagavā:\
\
          Kāmaṃ kāmayamānassa tassa ce taṃ samijjhati,\
         addhā pītimano hoti laddhā macco yad icchatī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,1.2(=767): Tassa ce kāmayānassa chandajātassa jantuno\
               te kāmā parihāyanti, sallaviddho va ruppati. \|\|
Nidd_I.1:2 \|\|]{.large}\
\
**\[page 004\]**\
*4 Aṭṭhakavaggo. \[S.N. 767*\
     Tassa ce kāmayānassā ti. Tassa ce ti tassa khattiyassa vā
brāhmaṇassa vā vessassa vā suddassa vā gahaṭṭhassa vā pabbajitassa vā
devassa vā manussassa vā. Kāmayānassā ti kāmayamānassa icchamānassa
sādiyamānassa patthayamānassa pihayamānassa abhijappamānassa.\
Athavā kāmataṇhāya yāyati niyyati vuyhati saṃhariyati. Yathā
hatthiyānena vā assayānena vā goyānena vā ajayānena vā meṇḍakayānena vā
oṭṭhayānena vā kharayānena vā yāyati niyyati vuyhati saṃhariyati, evam
eva kāmataṇhāya yāyati niyyati vuyhati saṃhariyatī ti, tassa ce
kāmayānassa.\
     Chandajātassa jantuno ti. Chando ti yo kāmesu kāmachando kāmarāgo
kāmanandi kāmataṇhā kāmasneho kāmapariḷāho kāmamucchā kāmajjhosānaṃ
kāmogho kāmayogo kāmupādānaṃ kāmachandanīvaraṇaṃ. Tassa so kāmachando
jāto hoti, sañjāto nibbatto abhinibbatto pātubhūto. Jantuno ti sattassa
narassa māṇavassa posassa puggalassa jīvassa jagussa jantussa indagussa
manujassā ti, chandajātassa jantuno.\
     Te kāmā parihāyantī ti te vā kāmā parihāyanti, so vā kāmehi
parihāyati.\
     Kathaṃ te kāmā parihāyanti? Tassa tiṭṭhantass\'; eva, te bhoge
rājāno vā haranti, corā vā haranti, aggi vā ḍahati, udakaṃ vā vahati,
\*appiyā vā dāyādā haranti, nihitaṭṭhānā vā vigacchati, duppayuttā vā
kammantā bhañjanti, kule vā kulajjhāpako uppajjati yo te bhoge vikirati
vidhameti vidhaṃseti,\
\
\
**\[page 005\]**\
*S.N. 767\] Kāmasuttaniddeso. 5*\
[\[\... content straddling page break has been moved to the page above
\...\]]{.red} aniccatā yeva aṭṭhamī; evaṃ te kāmā hāyanti parihāyanti
paridhaṃsenti paripatanti antaradhāyanti vippalujjanti.\
     Kathaṃ so kāmehi parihāyati? Tiṭṭhant\'; eva te bhogā, so cavati
marati antaradhāyati vippalujjati; evaṃ so kāmehi hāyati parihāyati
paridhaṃseti paripatati antaradhāyati vippalujjati.\
     \*Corā haranti rājāno, aggi ḍahati, nassati,\
     atho antena jahati sarīraṃ sapariggahaṃ.\
     Etad aññāya medhāvī bhuñjetha ca dadetha ca,\
          datvā ca bhutvā ca yathānubhāvaṃ\
          anindito saggam upeti ṭhānan ti,\
te kāmā parihāyanti.\
     Sallaviddho va ruppatī ti yathā ayomayena vā sallena viddho,
aṭṭhimayena vā sallena, dantamayena vā sallena, visāṇamayena vā sallena,
kaṭṭhamayena vā sallena viddho, ruppati kuppati ghaṭṭiyati pīḷiyati,
byādhito domanassito hoti; evam eva vatthukāmānaṃ vipariṇāmaññathābhāvā
uppajjanti sokaparidevadukkhadomanassupāyāsā, so kāmasallena ca
sokasallena ca viddho ruppati kuppati ghaṭṭiyati pīḷiyati, byādhito
domanassito hotī ti, sallaviddho va ruppati. Ten\'; āha Bhagavā:\
\
          Tassa ce kamāyānassa chandajātassa jantuno\
          te kāmā parihāyanti, sallaviddho va ruppatī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
**\[page 006\]**\
*6 Aṭṭhakavaggo. \[S.N. 768*\
\
  [Sn_IV,1.3(=768): Yo kāme parivajjeti sappass\'; eva padā siro,\
               so \'maṃ visattikaṃ loke sato samativattati. \|\|
Nidd_I.1:3 \|\|]{.large}\
\
     Yo kāme parivajjetī ti. Yo ti yo yādiso yathāyutto yathāvihito
yathāpakāro yanthānapatto yaṃdhammasamannāgato khattiyo vā brāhmaṇo vā
vesso vā suddo vā gahaṭṭho vā pabbajito vā devo vā manusso vā. Kāme
parivajjetī ti kāmā ti uddānato dve kāmā, vatthukāmā ca kilesakāmā cā .
. . pe . . . ime vuccanti vatthukāmā . . . pe . . . ime vuccanti
kilesakāmā. Kāme parivajjetī ti dvīhi kāraṇehi kāme parivajjeti,
vikkhambhanato vā samucchedato vā.\
     Kathaṃ vikkhambhanato kāme parivajjeti? Aṭṭhikaṃkalūpamā kāmā
appassādatthenā ti passanto vikkhambhanato kāme parivajjeti.
Maṃsapesūpamā kāmā bahusādhāraṇatthenā ti passanto vikkhambhanato kāme
parivajjeti. Tiṇukkūpamā kāmā anudahanatthenā ti passanto vikkhambhanato
kāme parivajjeti. Aṅgārakāsūpamā kāmā mahāpariḷāhatthenā ti passanto
vikkhambhanato kāme parivajjeti. Supinakūpamā kāmā
ittarapaccupaṭṭhānatthenā ti passanto vikkhambhanato kāme parivajjeti.
Yācitakūpamā kāmā tāvakālikatthenā ti passanto vikkhambhanato kāme
parivajjeti. Rukkhaphalūpamā kāmā sambhañjanaparibhañjanatthenā ti
passanto, vikkhambhanato kāme parivajjeti. Asisūnūpamā kāmā
adhikuṭṭanatthenā ti passanto vikkhambhanato kāme parivajjeti.
Sattisūlūpamā kāmā vinivijjanatthenā ti passanto vikkhambhanato kāme
parivajjeti. Sappasirūpamā kāmā sappaṭibhayatthenā ti passanto
vikkhambhanato kāme parivajjeti.\
\
\
**\[page 007\]**\
*S.N. 768\] Kāmasuttaniddeso. 7*\
[\[\... content straddling page break has been moved to the page above
\...\]]{.red} Aggikhandhūpamā kāmā mahābhitāpanatthenā ti passanto
vikkhambhanato kāme parivajjeti.\
     Buddhānussatiṃ bhāvento pi vikkhambhanato kāme parivajjeti,
dhammānussatiṃ bhāvento pi . . . pe . . . saṅghānussatiṃ bhāvento pi,
sīlānussatiṃ bhāvento pi, cāgānussatiṃ bhāvento pi, devatānussatiṃ
bhāvento pi, ānāpāṇassatiṃ bhāvento pi, maraṇassatiṃ bhāvento pi,
kāyagatāsatiṃ bhāvento pi vikkhambhanato kāme parivajjeti,
upasamānussatiṃ bhāvento pi vikkhambhanato kāme parivajjeti, paṭhamaṃ
jhānaṃ bhāvento pi vikkhambhanato kāme parivajjeti, dutiyaṃ jhānaṃ
bhāvento pi, tatiyaṃ jhānaṃ bhāvento pi, catutthaṃ jhānaṃ bhāvento pi,
ākāsānañcāyatanasamāpattiṃ bhāvento pi, viññānañcāyatanasamāpattiṃ
bhāvento pi, ākiñcaññāyatanasamāpattiṃ bhāvento pi,
nevasaññānāsaññāyatanasamāpattiṃ bhāvento pi vikkhambhanato kāme
parivajjeti. Evaṃ vikkhambhanato kāme parivajjeti.\
     Kathaṃ samucchedato kāme parivajjeti? Sotāpattimaggaṃ bhāvento pi
apāyagamanīve kāme samucchedato parivajjeti, sakadāgāmimaggaṃ bhāvento
pi oḷārike kāme samucchedato parivajjeti, anāgāmimaggaṃ bhāvento pi
aṇusahagate kāme samucchedato parivajjeti, arahattamaggaṃ bhāvento pi
sabbena sabbaṃ sabbathā sabbaṃ asesaṃ nissesaṃ samucchedato kāme
parivajjeti. Evaṃ samucchedato kāme parivajjetī ti, yo kāme
parivajjeti.\
     Sappass\'; eva padā siro ti. Sappo vuccati ahi. Ken\'; atthena
sappo? Saṃsappanto gacchatī ti sappo. Bhujanto gacchatī ti bhujago;\
\
\
**\[page 008\]**\
*8 Aṭṭhakavaggo. \[S.N. 768*\
[\[\... content straddling page break has been moved to the page above
\...\]]{.red} ureṇa gacchatī ti urago; pannasiro gacchatī ti pannago;
sireṇa supatī ti siriṃsapo; vile sayatī ti vilāsayo; guhāyaṃ setī ti
guhāsayo; dāṭhā tassa āvudho ti dāṭhāvudho; visaṃ tassa ghoran ti
ghoraviso; jivhā tassa duvidhā ti dujivho; dvīhi jivhāhi rasaṃ sāyatī ti
dvirasaññū. Yathā puriso jīvitukāmo amaritukāmo sukhakāmo
dukkhapaṭikkūlo pādena sappasiraṃ vajjeyya vivajjeyya parivajjeyya
abhinivajjeyya, evam eva sukhakāmo dukkhapaṭikkūlo kāme vajjeyya
vivajjeyya parivajjeyya abhinivajjeyyā ti, sappass\'; eva padā siro.\
     So \'maṃ visattikaṃ loke sato samatirattatī ti. So ti yo kāme
parivajjeti. Visattikā vuccati taṇhā, yo rāgo sārāgo anunayo anurodho
nandi nandirāgo, cittassa sārāgo, icchā mucchā ajjhosānaṃ gedho
paligedho saṅgo paṅko ejā māyā janikā sañjananī sibbinī jālinī saritā
visattikā suttaṃ visaṭā āyūhanī dutiyā paṇidhi bhavanetti vanaṃ vanatho
santhavo sneho apekkhā paṭibandhā āsā āsiṃsanā āsiṃsitattaṃ, rūpāsā
saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā,
jappā pajappā abhijappā jappanā pajappanā jappitattaṃ, loluppā
loluppāyanā loluppāyitattaṃ, mucchañcikatā, sādhukamyatā, adhammarāgo
visamalobho, nikanti nikāmanā patthanā pihanā sampatthanā, kāmataṇhā
bhavataṇhā vibhavatanhā rūpataṇhā arūpataṇhā nirodhataṇhā rūpataṇhā,\
\
\
**\[page 009\]**\
*S.N. 768\] Kāmasuttaniddeso. 9*\
[\[\... content straddling page break has been moved to the page above
\...\]]{.red} saddataṇhā gandhataṇhā rasataṇhā phoṭṭhabbataṇhā
dhammataṇhā; ogho yogo gantho upādānaṃ āvaranaṃ nīvaraṇaṃ chadanaṃ
bandhanaṃ upakkileso anusayo pariyuṭṭhānaṃ latā, vevicchaṃ dukkhamūlaṃ
dukkhanidānaṃ dukkhappabhavo, mārapāso mārabaḷisaṃ māravisayo, taṇhānadi
tanhājālaṃ taṇhāgaddulaṃ taṇhāsamuddo, abhijjhā, lobho akusalamūlaṃ.\
     Visattikā ti. Ken\'; atthena visattikā? Visaṭā ti visattikā, visālā
ti visattikā, visaṭā ti visattikā, visakkatī ti visattikā, visaṃharatī
ti visattikā, visaṃvādikā ti visattikā, visamūlā ti visattikā, visaphalā
ti visattikā, visaparibhogā ti visattikā; visālā vā pana sā rūpe taṇhā,
sadde gandhe rase phoṭṭhabbe kule gaṇe āvāse lābhe yase pasaṃsāya sukhe
cīvare piṇḍapāte senāsane gilānapaccayabhesajjaparikkhāre kāmadhātuyā
rūpadhātuyā arūpadhātuyā kāmabhave rūpabhave arūpabhave saññābhave
asaññābhave nevasaññānāsaññābhave ekavokārabhave catuvokārabhave
pañcavokārabhave atīte anāgate paccuppanne diṭṭhasutamutaviññātabbesu
dhammesu visaṭā vitthatā ti, visattikā.\
     Loke ti apāyaloke manussaloke devaloke khandhaloke dhātuloke
āyatanaloke.\
     Sato ti catūhi kāraṇehi sato, kāye kāyānupassanāsatipaṭṭhānaṃ
bhāvento sato, vedanāsu citte dhammesu dhammānupassanāsatipaṭṭhānaṃ
bhāvento sato. Aparehi pi catūhi kāraṇehi sato, asatiparivajjanāya sato,
satikaraṇīyānañ ca dhammānaṃ katattā sato, satipaṭipakkhānaṃ dhammānaṃ
hatattā sato, satinimittānaṃ dhammānaṃ appamuṭṭhattā sato.\
\
\
**\[page 010\]**\
*10 Aṭṭhakavaggo. \[S.N. 768*\
[\[\... content straddling page break has been moved to the page above
\...\]]{.red} Aparehi pi catūhi kāraṇehi sato, satiyā samannāgatattā
sato, satiyā vasitattā sato, satiyā pāguññatāya sato, satiyā
apaccorohaṇatāya sato. Aparehi pi catūhi kāraṇehi sato, satattā sato,
santattā sato, samitattā sato, santadhammasamannāgatattā sato.
Būddhānussatiyā sato, dhammānussatiyā sato, saṃghānussatiyā sato,
sīlānussatiyā sato, cāgānussatiyā sato, devatānussatiyā sato,
ānāpāṇasatiyā sato, maraṇasatiyā sato, kāyagatāsatiyā sato,
upasamānussatiyā sato. Yā sati anussati patissati sati saraṇatā
dhāraṇatā apilāpanatā asammussanatā sati satindriyaṃ satibalaṃ sammāsati
satisambojjhaṅgo ekāyanamaggo, ayaṃ vuccati sati. Imāya satiyā upeto
hoti, samupeto upāgato samupāgato upapanno samupapanno samannāgato, so
vuccati sato.\
     So \'maṃ visattikaṃ loke sato samativattatī ti yā loke visattikā,
imaṃ loke visattikaṃ sato tarati uttarati patarati samatikkamati
vītivattatī ti, so \'maṃ visattikaṃ loke sato samativattatī ti. Ten\';
āha Bhagavā:\
\
          Yo kāme parivajjeti sappass\'; eva padā siro,\
          So \'maṃ visattikaṃ loke sato samativattatī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,1.4(=769): Khettaṃ vatthuṃ hiraññaṃ vā gavāssaṃ dāsaporisaṃ\
               thiyo bandhū puthū kāme yo naro anugijjhati. \|\|
Nidd_I.1:4 \|\|]{.large}\
\
\
**\[page 011\]**\
*S.N. 769\] Kāmasuttaniddeso. 11*\
     Khettaṃ vatthuṃ hiraññaṃ vā ti. Khettan ti sālikhettaṃ vīhikhettaṃ
muggakhettaṃ māsakhettaṃ yavakhettaṃ godhūmakhettaṃ tilakhettaṃ. Vatthun
ti gharavatthu koṭṭhavatthu purevatthu pacchāvatthu ārāmavatthu
vihāravatthu. Hiraññan ti hiraññaṃ vuccati kahāpaṇo ti, khettaṃ vatthuṃ
hiraññaṃ vā.\
     Gavāssaṃ dāsaporisan ti. Gavan ti gāvo vuccanti.\
Assā ti pasukādayo vuccanti. Dāsā ti cattāro dāsā, antojātako dāso,
dhanakkitako dāso, sāmaṃ vā dāsavisayaṃ upeti, akāmako vā dāsavisayaṃ
upeti.\
          \*Āmāya dāsā pi bhavanti h\'; eke,\
          dhanena kītā pi bhavanti dāsā,\
          sāmañ ca eke upayanti dāsaṃ,\
          bhayā panuṇṇā pi bhavanti dāsā.\
Porisan ti tayo purisā, bhaṭakā kammakarā upajīvino ti, gavāssaṃ
dāsaporisaṃ.\
     Thiyo bandhū puthū kāme ti. Thiyo ti itthipariggaho vuccati. Bandhū
ti cattāro bandhū, ñātibandhavā pi bandhu, gottabandhavā pi bandhu.
mantabandhavā pi bandhu, sippabandhavā pi banhdu, Puthū kāme ti bahū
kāme, ete puthū kāmā manāpikā rūpā . . . pe . . . manāpikā phoṭṭhabbā
ti, thiyo bandhū puthū kāme.\
     Yo naro anugijjhatī ti. Yo ti yo yādiso yathāyutto yathāvihito
yathāpakāro yanthānapatto yaṃdhammasamannāgato khattiyo vā brāhmaṇo vā
vesso vā suddo vā gahaṭṭho vā pabbajito vā devo vā manusso vā.\
\
\
**\[page 012\]**\
*12 Aṭṭhakavaggo. \[S.N. 770*\
[\[\... content straddling page break has been moved to the page above
\...\]]{.red} Naro ti satto naro māṇavo poso puggalo jīvo jagū jantu
indagū manujo. Anugijjhatī ti kilesakāmena vatthukāmesu gijjhati
anugijjhati paligijjhati palibajjhatī ti, yo naro anugijjhati. Ten\';
āha Bhagavā:\
\
          Khettaṃ vatthuṃ hiraññaṃ vā gavāssaṃ dāsaporisaṃ\
          thiyo bandhū puthū kāme yo naro anugijjhati.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,1.5(=770): Abalā naṃ balīyanti, maddante naṃ parissayā,\
               tato naṃ dukkham anveti, nāvaṃ bhinnam ivodakaṃ. \|\|
Nidd_I.1:5 \|\|]{.large}\
\
     Abalā naṃ balīyantī ti. Abalā ti abalā kilesā dubbalā appabalā
appathāmakā hīnā nihīnā parihīnā omakā lāmakā jatukkā parittā. Te kilesā
taṃ puggalaṃ sahanti parisahanti abhibhavanti ajjhottharanti
pariyādiyanti maddantī ti, evam pi abalā naṃ balīyanti.\
     Athavā abalaṃ puggalaṃ dubbalaṃ appabalaṃ appathāmakaṃ hīnaṃ
nihīnaṃ parihīnaṃ omakaṃ lāmakaṃ jatukkaṃ parittaṃ, yassa n\'; atthi
saddhābalaṃ viriyabalaṃ satibalaṃ samādhibalaṃ paññābalaṃ hiribalaṃ
ottappabalaṃ, te kilesā taṃ puggalaṃ sahanti parisahanti abhibhavanti
ajjhottharanti pariyādiyanti maddantī ti, evam pi abalā naṃ balīyanti.\
     Maddante naṃ parissayā ti. Parissayā ti dve parissayā,
pākaṭaparissayā ca paṭicchannaparissayā ca.\
     Katame pākaṭaparissayā? Sīhā byagghā dīpi-acchataracchā kokā
gomahisā hatthī ahi-vicchikā satapadī corā vā assu,\
\
\
**\[page 013\]**\
*S.N. 770\] Kāmasuttaniddeso. 13*\
[\[\... content straddling page break has been moved to the page above
\...\]]{.red} māṇavā vā katakammā vā akatakammā vā, cakkhurogo sotarogo
ghānarogo jivhārogo kāyarogo sīsarogo kaṇṇarogo mukharogo dantarogo kāso
sāso pināso ḍāho jaro kucchirogo mucchā pakkhandikā sūlā visūcikā
kuṭṭhaṃ gaṇḍo kilāso soso apamāro daddu kaṇḍu kacchu rakhasā vitacchikā
lohitapittaṃ madhumeho aṃsā piḷakā bhagandalā, pittasamuṭṭhānā ābādhā,
semhasamuṭṭhānā ābādhā, vātasamuṭṭhānā ābādhā, sannipātikā ābādhā,
utupariṇāmajā ābādhā, visamaparihārajā ābādhā, opakkamikā ābādhā,
kammavipākajā ābādhā, sītaṃ uṇhaṃ jighacchā pipāsā uccāro passāvo
ḍaṃsamakasavātātapasiriṃsapasamphassā iti vā, ime vuccanti
pākaṭaparissayā.\
     Katame paṭicchannaparissayā? Kāyaduccaritaṃ vacīduccaritaṃ
manoduccaritaṃ, kāmachandanīvaraṇaṃ byāpādanīvaraṇaṃ
thīnamiddhanīvaraṇaṃ uddhaccakukkuccanīvaraṇaṃ vicikicchānīvaraṇaṃ, rāgo
doso moho kodho upanāho makkho paḷāso issā macchariyaṃ māyā sāṭheyyaṃ
thambho sārambho māno atimāno mado pamādo, sabbe kilesā, sabbe
duccaritā, sabbe darathā, sabbe pariḷāhā, sabbe santāpā,
sabbākusalābhisaṃkhārā; ime vuccanti paṭicchannaparissayā.\
     Parissayā ti ken\'; atthena parissayā? Parisahantī ti parissayā,
parihānāya saṃvattantī ti parissayā, tatr\'; āsayā ti, parissayā.\
     Kathaṃ parisahantī ti parissayā? Te parissayā taṃ puggaḷaṃ sahanti
parisahanti abhibhavanti ajjhottharanti pariyādiyanti maddanti; evaṃ
parisahantī ti, parissayā.\
     Kathaṃ parihānāya saṃvattantī ti parissayā? Te parissayā kusalānaṃ
dhammānaṃ parihānāya antarāyāya saṃvattanti. Katamesaṃ kusalānaṃ
dhammānaṃ?\
Sammāpaṭipadāya anulomapaṭipadāya apaccanīkapaṭipadāya
anvatthapaṭipadāya dhammānudhammapaṭipadāya,\
\
\
**\[page 014\]**\
*14 Aṭṭhakavaggo.*\
[\[\... content straddling page break has been moved to the page above
\...\]]{.red} sīlesu paripūrikāritāya, indriyesu guttadvāratāya, bhojane
mattaññutāya, jāgariyānuyogassa, satisampajaññassa, catunnaṃ
satipaṭṭhānānaṃ bhāvanānuyogassa, catunnaṃ sammappadhānānaṃ
bhāvanānuyogassa, catunnaṃ iddhippādānaṃ bhāvanānuyogassa, pañcannaṃ
indriyānaṃ bhāvanānuyogassa, pañcannaṃ balānaṃ bhāvanānuyogassa,
sattannaṃ bojjhaṅgānaṃ bhāvanānuyogassa, ariyassa aṭṭhaṅgikassa maggassa
bhāvanānuyogassa. Imesaṃ kusalānaṃ dhammānaṃ parihānāya antarāyāya
saṃvattanti; evaṃ parihānāya samvattantī ti, parissayā.\
     Kathaṃ tatr\'; āsayā ti parissayā? Tatth\'; ete pāpakā akusalā
dhammā uppajjanti attabhāvasannissayā; yathā bile bilāsayā pāṇā sayanti,
dake dakāsayā pāṇā sayanti, vane vanāsayā pāṇā sayanti, rukkhe
rukkhāsayā pāṇā sayanti, evam eva tatth\'; ete pāpakā akusalā dhammā
uppajjanti attabhāvasannissayā, evam pi tatr\'; āsayā ti, parissayā.\
     Vuttaṃ h\'; etaṃ Bhagavatā: \*Sāntevāsiko bhikkhave bhikkhu
sācariyako dukkhaṃ na phāsu viharati. Kathañ ca bhikkhave bhikkhu
sāntevāsiko sācariyako dukkhaṃ na phāsu viharati? Idha bhikkhave
bhikkhuno cakkhunā rūpaṃ disvā uppajjanti pāpakā akusalā dhammā
sarasaṃkappā saṃyojanīyā, ty assa anto vasanti anvāvasanti pāpakā
akusalā dhammā ti, tasmā sāntevasiko ti vuccati; te naṃ samudācaranti
samudācaranti naṃ pāpakā akusalā dhammā ti, tasmā sācariyako ti vuccati.
Puna c\'; aparaṃ bhikkhave bhikkhuno sotena saddaṃ sutvā,\
\
\
**\[page 015\]**\
*S.N. 770\] Kāmasuttaniddeso. 15*\
[\[\... content straddling page break has been moved to the page above
\...\]]{.red} ghānena gandhaṃ ghāyitvā, jivhāya rasaṃ sāyitvā, kāyena
phoṭṭhabbaṃ phusitvā, manasā dhammaṃ viññāya uppajjanti pāpakā akusalā
dhammā sarasaṃkappā saṃyojanīyā, ty assa anto vasanti anvāvasanti pāpakā
akusalā dhammā ti, tasmā sāntevāsiko ti vuccati; te naṃ samudācaranti
samudācaranti naṃ pāpakā akusalā dhammā ti, tasmā sācariyako ti vuccati.
Evaṃ kho bhikkhave bhikkhu sāntevāsiko sācariyako dukkhaṃ na phāsu
viharatī ti, evam pi tatr\'; āsayā ti, parissayā.\
     Vuttaṃ h\'; etaṃ Bhagavatā: \*Tayo me bhikkhave antarāmalā
antarā-amittā antarāsapattā antarāvadhakā antarāpaccatthikā. Katame
tayo? Lobho bhikkhave antarāmalaṃ antarā-amitto antarāsapatto
antarāvadhako antarāpaccatthiko. Doso bhikkhave antarāmalaṃ
antarā-amitto antarāsapatto antarāvadhako antarāpaccatthiko. Moho
bhikkhave antarāmalaṃ antarā-amitto antarāsapatto antarāvadhako
antarāpaccatthiko. Ime kho bhikkhave tayo antarāmalā antarā-amittā
antarāsapattā antarāvadhakā antarāpaccatthikā ti.\
          Anatthajanano lobho, lobho cittappakopano,\
          bhayaṃ antarato jātaṃ taṃ jano nāvabujjhati.\
          Luddho atthaṃ na jānāti, luddho dhammaṃ na passati;\
          andhaṃ tamaṃ tadā hoti, yaṃ lobho sahate naraṃ.\
          Anatthajanano doso, doso cittappakopano,\
          bhayaṃ antarato jātaṃ taṃ jano nāvabujjhati.\
          Kuddho atthaṃ na jānāti, kuddho dhammaṃ na passati;\
          andhaṃ tamaṃ tadā hoti, yaṃ kodho sahate naraṃ.\
\
\
**\[page 016\]**\
*16 Aṭṭhakavaggo. \[S.N. 770*\
          Anatthajanano moho, moho cittappakopano,\
          bhayaṃ antarato jātaṃ taṃ jano nāvabujjhati.\
          Mūḷho atthaṃ na jānāti, mūḷho dhammaṃ na passati;\
          andhaṃ tamaṃ tadā hoti, yam moho sahate naraṃ,\
evam pi tatr\'; āsayā ti parissayā ti.\
     Vuttaṃ h\'; etaṃ Bhagavatā: \*Tayo kho mahārāja purisassa dhammā
ajjhattam uppajjamānā uppajjanti ahitāya dukkhāya aphāsuvihārāya. Katame
tayo? Lobho kho mahārāja purisassa dhammo ajjhattaṃ uppajjamāno
uppajjati ahitāya dukkhāya aphāsuvihārāya. Doso kho mahārāja purisassa
dhammo ajjhattaṃ uppajjamāno uppajjati ahitāya dukkhāya aphāsuvihārāya.
Moho kho mahārāja purisassa dhammo ajjhattaṃ uppajjamāno uppajjati
ahitāya dukkhāya aphāsuvihārāya. Ime kho mahārāja tayo purisassa dhammā
ajjhattaṃ uppajjamānā uppajjanti ahitāya dukkhāya aphāsuvihārāyā ti.\
     Lobho doso ca moho ca purisaṃ pāpacetasaṃ\
     hiṃsanti attasambhūtā tacasāraṃ va samphalan ti, evam pi tatr\';
āsayā ti parissayā.\
     Vuttaṃ pi c\'; etaṃ Bhagavatā:\
          \*Rāgo ca doso ca itonidānā\
          arati rati lomahaṃso ito jāto\
          ito samuṭṭhāya manovitakkā\
          kumārakā dhaṃkam iv\'; ossajjantī ti,\
evam pi tatr\'; āsayā ti, parissayā.\
     Maddante naṃ parissayā ti te parissayā taṃ puggalaṃ sahanti
parisahanti abhibhavanti ajjhottharanti pariyādiyanti maddantī ti,
maddante naṃ parissayā.\
\
\
**\[page 017\]**\
*S.N. 770\] Kāmasuttaniddeso. 17*\
     Tato naṃ dukkham anvetī ti. Tato ti tato tato parissayato taṃ
puggalaṃ dukkhaṃ anveti anugacchati anvāyikaṃ hoti; jātidukkhaṃ anveti
anugacchati anvāyikaṃ hoti, jarādukkhaṃ anveti anugacchati anvāyikaṃ
hoti, byādhidukkhaṃ anveti anugacchati anvāyikaṃ hoti, maraṇadukkhaṃ
anveti anugacchati anvāyikaṃ hoti,
sokaparidevadukkhadomanassupāyāsadukkhaṃ anveti anugacchati anvāyikaṃ
hoti, nerayikaṃ dukkhaṃ, tiracchānayonikaṃ dukkhaṃ, petavisayikaṃ
dukkhaṃ anveti anugacchati anvāyikam hoti, mānusakaṃ dukkhaṃ, gabbhe
okkantimūlakaṃ dukkhaṃ, gabbhe ṭhitimūlakaṃ dukkhaṃ, gabbhā
vuṭṭhānamūlakaṃ dukkhaṃ, jātass\'; upanibandhikaṃ dukkhaṃ, jātassa
parādheyyakaṃ dukkhaṃ, attupakkamadukkhaṃ, parupakkamadukkhaṃ anveti
anugacchati anvāyikaṃ hoti; dukkhadukkhaṃ anveti anugacchati anvāyikaṃ
hoti, saṃkhāradukkham vipariṇāmadukkhaṃ, cakkhurogo sotarogo ghānarogo
jivhārogo kāyarogo sīsarogo kaṇṇarogo mukharogo dantarogo kāso sāso
pināso ḍāho jaro kucchirogo mucchā pakkhandikā sūlā visūcikā kuṭṭhaṃ
gaṇḍo kilāso soso apamāro daddu kaṇḍu kacchu rakhasā vitacchikā
lohitapittaṃ madhumeho aṃsā piḷakā bhagandalā, pittasamuṭṭhānā ābādhā,
semhasamuṭṭhānā ābādhā, vātasamuṭṭhānā ābādhā, sannipātikā ābādhā,
utupariṇāmajā ābādhā, visamaparihārajā ābādhā, opakkamikā ābādhā,
kammavipākajā ābādhā, sitaṃ uṇhaṃ jighacchā pipāsā uccāro passāvo
ḍaṃsamakasavātātapasiriṃsapasamphassadukkhaṃ, mātumaraṇadukkhaṃ
pitumaraṇadukkhaṃ bhātumaraṇadukkhaṃ bhaginīmaraṇadukkhaṃ
puttamaraṇadukkhaṃ dhītumaraṇadukkhaṃ ñātibyasanadukkhaṃ
bhogabyasanadukkhaṃ rogabyasanadukkhaṃ sīlabyasanadukkhaṃ
diṭṭhibyasanadukkhaṃ anveti anugacchati anvāyikaṃ hotī ti,\
\
\
**\[page 018\]**\
*18 Aṭṭhakavaggo. \[S.N. 770*\
[\[\... content straddling page break has been moved to the page above
\...\]]{.red} tato naṃ dukkhaṃ anveti.\
     Nāvaṃ bhinnaṃ ivodakan ti yathā bhinnaṃ nāvaṃ tato tato udakaṃ
anveti anugacchati anvāyikaṃ hoti, purato pi udakaṃ anveti anugacchati
anvāyikaṃ hoti, pacchato pi, heṭṭhato pi, passato pi udakaṃ anveti
anugacchati anvāyikaṃ hoti; evam eva tato tato parissayato taṃ puggalaṃ
dukkhaṃ anveti anugacchati anvāyikaṃ hoti, jātidukkhaṃ anveti
anugacchati anvāyikaṃ hoti . . . pe . . . diṭṭhibyasanadukkhaṃ anveti
anugacchati anvāyikaṃ hotī ti, nāvaṃ bhinnam ivodakaṃ. Ten\'; āha
Bhagavā:\
\
          Abalā naṃ balīyanti, maddante naṃ parissayā,\
          tato naṃ dukkham anveti, nāvaṃ bhinnam ivodakan ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,1.6(=771): Tasmā jantu sadā sato kāmāni parivajjaye,\
               te pahāya tare oghaṃ, nāvaṃ sitvā va pāragū. \|\|
Nidd_I.1:6 \|\|]{.large}\
\
     Tasmā jantu sadā sato ti. Tasmā ti tasmā taṃkāraṇā taṃhetu
tappaccayā taṃnidānā etaṃ ādīnavaṃ sampassamāno kāmesū ti, tasmā. Jantū
ti satto naro māṇavo poso puggalo jīvo jagū jantu indagū manujo. Sadā ti
sadā sabbadā sabbakālaṃ niccakālaṃ dhuvakālaṃ satataṃ samitaṃ
abbocchiṇṇaṃ poṅkhānupoṅkhaṃ, udakummikājātaṃ avīci-santatisahitaṃ
phusitaṃ purebhattaṃ pacchābhattaṃ purimayāmaṃ majjhimayāmaṃ
pacchimayāmaṃ kāḷe juṇhe vasse hemante gimhe,\
\
\
**\[page 019\]**\
*S.N. 771\] Kāmasuttaniddeso. 19*\
[\[\... content straddling page break has been moved to the page above
\...\]]{.red} purime vayokhandhe, majjhime vayokhandhe, pacchime
vayokhandhe.\
Sato ti catūhi kāraṇehi sato, kāye kāyānupassanāsatipaṭṭhānaṃ bhāvento
sato, vedanāsu citte dhammesu dhammānupassanāsatipaṭṭhānaṃ bhāvento
sato; aparehi pi catūhi kāraṇehi sato . . . pe . . . so vuccati sato ti,
tasmā jantu sadā sato.\
     Kāmāni parivajjaye ti. Kāmānī ti uddānato dve kāmā, vātthukāmā ca
kilesakāmā ca . . . pe . . . ime vuccanti vatthukāmā . . . pe . . . ime
vuccanti kilesakāmā.\
     Kāmāni parivajjaye ti dvīhi kāraṇehi kāme parivajjeyya,
vikkhambhanato vā samucchedato vā.\
     Kathaṃ vikkhambhanato kāme parivajjeyya? Aṭṭhikaṃkalūpamā kāmā
appassādatthenā ti passanto vikkhambhanato kāme parivajjeyya;
maṃsapesūpamā kāmā bahusādhāraṇatthenā ti passanto vikkhambhanato kāme
parivajjeyya; tiṇukkūpamā kāmā anudahanatthenā ti passanto
vikkhambhanato kāme parivajjeyya . . . pe . . .
nevasaññānāsaññāyatanasamāpattiṃ bhāvento pi vikkhambhanato kāme
parivajjeyya. Evaṃ vikkhambhanato kāme parivajjeyya . . . pe . . . evaṃ
samucchedato kāme parivajjeyyā ti, kāmāni parivajjaye.\
     Te pahāya tare oghan ti. Te ti vatthukāme parijānitvā, kilesakāme
pahāya pajahitvā vinoditvā byantikaritvā anabhāvaṃ gamitvā,
kāmachandanīvaraṇaṃ pahāya pajahitvā vinoditvā byantikaritvā anabhāvaṃ
gamitvā, byāpādanīvaraṇaṃ thīnamiddhanīvaraṇaṃ uddhaccakukkuccanīvaraṇaṃ
vicikicchānīvaranaṃ pahāya pajahitvā vinoditvā byantikaritvā anabhāvaṃ
gamitvā, kāmoghaṃ bhavoghaṃ diṭṭhoghaṃ avijjoghaṃ tareyya uttareyya
patareyya samatikkameyya vītivatteyyā ti, te pahāya tare oghaṃ.\
\
\
**\[page 020\]**\
*20 Aṭṭhakavaggo. \[S.N. 771*\
     Nāvaṃ sitvā va pāragū ti yathā garukaṃ nāvaṃ bhārikaṃ udakaṃ sitvā
osiñcitvā chaḍḍetvā lahukāya nāvāya khippaṃ lahuṃ appakasiren\'; eva
pāraṃ gaccheyya; evam eva vatthukāme parijānitvā, kilesakāme pahāya
pajahitvā vinoditvā byantikaritvā anabhāvaṃ gamitvā, kāmachandanīvaraṇaṃ
byāpādanīvaraṇaṃ thīnamiddhanīvaraṇaṃ uddhaccakukkuccanīvaraṇaṃ
vicikicchānīvaraṇaṃ pahāya pajahitvā vinoditvā byantikaritvā anabhāvaṃ
gamitvā, khippaṃ lahuṃ appakasiren\'; eva pāraṃ gaccheyya. Pāraṃ vuccati
amataṃ nibbānaṃ; yo so sabbasaṃkhārasamatho sabbūpadhipaṭinissaggo
taṇhakkhayo virāgo nirodho nibbānaṃ; pāraṃ gaccheyya, pāraṃ
adhigaccheyya, pāraṃ phuseyya, pāraṃ sacchikareyya pāragū ti; yo pi
pāraṃ gantukāmo so pi pāragū, yo pi pāraṃ gacchati so pi pāragū, yo pi
pāraṃ gato so pi pāragū.\
     Vuttaṃ h\'; etaṃ Bhagavatā: \*Tiṇṇo pāragato thale tiṭṭhati
brāhmaṇo ti. Brāhmaṇo ti kho bhikkhave arahato etaṃ adhivacanaṃ; so
abhiññāpāragū pariññāpāragū pahānapāragū bhāvanāpāragū
sacchikiriyāpāragū samāpattipāragū; abhiññāpāragū sabbadhammānaṃ,
pariññāpāragū sabbadukkhānaṃ, pahānapāragū sabbakilesānaṃ, bhāvanāpāragū
catunnaṃ ariyamaggānaṃ, sacchikiriyāpāragū nirodhassa, samāpattipāragū
sabbasamāpattīnaṃ; so vasippatto pāramippatto ariyasmiṃ sīlasmiṃ,
vasippatto pāramippatto ariyasmiṃ samādhismiṃ, vasippatto pāramippatto
ariyāya paññāya, vasippatto pāramippatto ariyāya vimuttiyā; so pāragato
pārappatto, antagato antappatto, koṭigato koṭippatto, pariyantagato
pariyantappatto, vosānagato vosānappatto, tāṇagato tāṇappatto, leṇagato
leṇappatto, saraṇagato saraṇappatto, abhayagato abhayappatto, accutagato
accutappatto, amatagato amatappatto, nibbānagato nibbānappatto; so
vuṭṭhavāso ciṇṇacaraṇo gataddho gatadiso gatakoṭiko pālitabrahmacariyo
uttamadiṭṭhippatto bhāvitamaggo pahīnakileso paṭividdhākuppo
sacchikatanirodhi;\
\
\
**\[page 021\]**\
*S.N. 771\] Kāmasuttaniddeso. 21*\
[\[\... content straddling page break has been moved to the page above
\...\]]{.red} dukkhaṃ tassa pariññātaṃ, samudayo pahīno, maggo bhāvito,
nirodho sacchikato, abhiññeyyam abhiññātam, pariññeyyaṃ pariññātaṃ,
pahātabbaṃ pahīnaṃ, bhāvetabbaṃ bhāvitaṃ, sacchikātabbaṃ sacchikataṃ; so
ukkhittapaligho saṃkiṇṇaparikho abbūḷhesiko niraggaḷo ariyo pannaddhajo
pannabhāro visaṃyutto pañcaṅgavippahīno chalaṅgasamannāgato ekārakkho
caturāpasseno panuṇṇapaccekasacco samavayasaṭṭhesano anāvilasaṃkappo
passaddhakāyasaṃkhāro suvimuttacitto suvimuttapañño kevalī vusitavā
uttamapuriso paramapuriso paramapattippatto. So n\'; eva ācināti, na
apacināti, apacinitvā ṭhito; n\'; eva pajahati, na upādiyati, pajahitvā
ṭhito; n\'; eva visineti, na ussineti, visinetvā ṭhito; n\'; eva
vidhupeti, na sandhupeti, vidhupetvā ṭhito; asekkhena sīlakkhandhena
samannāgatattā ṭhito, asekkhena samādhikkhandhena, asekkhena
paññakkhandhena, asekkhena vimuttikkhandhena, asekkhena
vimuttiñāṇadassanakkhandhena samannāgatattā ṭhito; saccaṃ paṭipādayitvā
ṭhito, ejaṃ samatikkamitvā ṭhito, kilesaggiṃ pariyādayitvā ṭhito,
aparigamanatāya ṭhito, kataṃ samādāya ṭhito, muttipaṭisevanatāya ṭhito,
mettāya pārisuddhiyā ṭhito, karuṇāya muditāya upekkhāya pārisuddhiyā
ṭhito, accantapārisuddhiyā ṭhito, akammaññatāya pārisuddhiyā ṭhito,
vimuttattā ṭhito, santussitattā ṭhito, khandhapariyante ṭhito,
dhātupariyante ṭhito, āyatanapariyante ṭhito, gatipariyante ṭhito,
upapattipariyante ṭhito, paṭisandhipariyante ṭhito, bhavapariyante
ṭhito, saṃsārapariyante ṭhito,\
\
\
**\[page 022\]**\
*22 Aṭṭhakavaggo. \[S.N. 771*\
[\[\... content straddling page break has been moved to the page above
\...\]]{.red} vaṭṭapariyante ṭhito, antimabhave ṭhito, antimasamussaye
ṭhito, antimadehadharo arahā.\
          \*Tassāyaṃ pacchimako bhavo, carimo \'yaṃ samussayo,\
          jātimaraṇasaṃsāro n\'; atthi tassa punabbhavo ti,\
nāvaṃ sitvā va pāragū. Ten\'; āha Bhagavā:\
\
          Tasmā jantu sadā sato kāmāni parivajjaye,\
          te pahāya tare oghaṃ, nāvaṃ sitvā va pāragū ti.\
\
\
PAṬHAMO KĀMASUTTANIDDESO NIṬṬHITO.\
\
\
**\[page 023\]**\
*23*\
II.\
DUTIYO GUHAṬṬHAKASUTTANIDDESO.\
\
  [Sn_IV,2.1(=772): Satto guhāyaṃ bahunābhichanno\
               tiṭṭham naro mohanasmiṃ pagālho,\
               dūre vivekā hi tathāvidho so,\
               kāmā hi loke na hi suppahāyā. \|\| Nidd_I.2:1
\|\|]{.large}\
\
     Satto guhāyaṃ bahunābhichanno ti. Satto ti hi kho vuttaṃ. Api ca
guhā tāva vattabbā. Guhā vuccati kāyo:\
kāyo ti vā guhā ti vā deho ti vā sandeho ti vā nāvā ti vā ratho ti vā
dhajo ti vā vammiko ti vā niddan ti vā nagaran ti vā kuṭī ti vā gaṇḍo ti
vā kummo ti vā nāgo ti vā kāyass\'; etaṃ adhivacanaṃ. Satto guhāyan ti
guhāyaṃ satto visatto āsatto laggo laggito palibuddho:\
yathā bhittikhīle vā nāgadante vā bhaṇḍaṃ sattaṃ visattaṃ āsattaṃ laggaṃ
laggitaṃ palibuddhaṃ; evaṃ eva guhāyaṃ satto visatto āsatto laggo
laggito palibuddho.\
     Vuttaṃ h\'; etaṃ Bhavagatā: \*Rūpe kho Rādha yo chando, yo rāgo, yā
nandi, yā taṇhā, ye upāyupādānā cetaso adhiṭṭhānābhinivesānusayā,\
\
\
**\[page 024\]**\
*24 Aṭṭhakavaggo. \[S.N. 772*\
[\[\... content straddling page break has been moved to the page above
\...\]]{.red} tatra satto, tatra visatto, tasmā satto ti vuccati.\
     Satto ti lagganādhivacanan ti, satto guhāyaṃ.\
     Bahunābhichanno ti bahukehi kilesehi channo, rāgena channo, dosena
channo, mohena channo, kodhena channo, upanāhena channo, makkhena
channo, paḷāsena channo, issāya channo, macchariyena channo, māyāya
channo, sāṭheyyena channo, thambhena channo, sārambhena channo, mānena
channo, atimānena channo, madena channo, pamādena channo, sabbakilesehi
sabbaduccaritehi sabbadarathehi sabbapariḷāhehi sabbasantāpehi
sabbākusalābhisaṃkhārehi channo ucchanno āvuṭo nivuṭo ovuṭo pihito
paṭicchanno paṭikujjito ti, satto guhāyaṃ bahunābhichanno.\
     Tiṭṭhaṃ naro mohanasmiṃ pagāḷho ti. Tiṭṭhaṃ naro ti tiṭṭhanto naro
ratto rāgavaseṇa tiṭṭhati, duṭṭho dosavasena tiṭṭhati, mūḷho mohavasena
tiṭṭhati, vinibandho mānavasena tiṭṭhati, parāmaṭṭho diṭṭhivasena
tiṭṭhati, vikkhepagato uddhaccavasena tiṭṭhati, aniṭṭhaṅgato
vicikicchāvasena tiṭṭhati, thāmagato anusayavasena tiṭṭhatī ti, evam pi
tiṭṭhaṃ naro.\
     Vuttaṃ h\'; etaṃ Bhavagatā: \*Santi bhikkhave cakkhuviññeyyā rūpā
iṭṭhā kantā manāpā piyarūpā kāmūpasamhitā rajanīyā; tañ ce bhikkhu
abhinandati abhivadati ajjhosāya tiṭṭhati. Santi bhikkhave sotaviññeyyā
saddā, ghānaviññeyyā gandhā,\
\
\
**\[page 025\]**\
*S.N. 772\] Guhaṭṭhakasuttaniddeso. 25*\
[\[\... content straddling page break has been moved to the page above
\...\]]{.red} jivhāviññeyyā rasā, kāyaviññeyyā phoṭṭhabbā, manoviññeyyā
dhammā iṭṭhā kantā manāpā piyarūpā kāmūpasaṃhitā rajanīyā; tañ ce
bhikkhu abhinandati abhivadati ajjhosāya tiṭṭhatī ti, evam pi tiṭṭhaṃ
naro.\
     Vuttaṃ h\'; etaṃ Bhavagatā: \*Rūpupayaṃ vā bhikkhave viññāṇaṃ
tiṭṭhamānaṃ tiṭṭhati rūpārammaṇaṃ rūpappatiṭṭhaṃ nandūpasevanaṃ vuddhiṃ
virūḷhiṃ vepullaṃ āpajjati. Vedanupayaṃ vā bhikkhave, saññupayaṃ vā
bhikkhave, saṃkhārupayaṃ vā bhikkhave viññāṇaṃ tiṭṭhamānaṃ tiṭṭhati,
saṃkhārārammaṇaṃ saṃkhārappatiṭṭhaṃ nandūpasevanaṃ vuddhiṃ virūhiṃ
vepullaṃ āpajjatī ti, evam pi tiṭṭhaṃ naro.\
     Vuttaṃ pi h\'; etaṃ Bhagavatā:\*\* Kavaḷiṅkāre ce bhikkhave āhāre
atthi rāgo, atthi nandi, atthi taṇhā, patiṭṭhitaṃ tattha viññāṇaṃ
virūḷhaṃ; yattha patiṭṭhitaṃ viññāṇaṃ virūḷhaṃ, atthi tattha
nāmarūpassāvakkanti; yattha atthi nāmarūpassāvakkanti, atthi tattha
saṃkhārānaṃ vuddhi; yattha atthi saṃkhārānaṃ vuddhi atthi tattha āyatiṃ
punabbhavābhinibbatti; yattha atthi āyatiṃ punabbhavābhinibbatti, atthi
tattha āyatiṃ jātijarāmaraṇaṃ; yattha atthi āyatiṃ jātijarāmaraṇaṃ,
sasokan taṃ bhikkhave sarajaṃ sa-upāyāsan ti vadāmi. Phasse ce bhikkhave
āhāre, manosañcetanāya ce bhikkhave āhāre, viññāṇe ce bhikkhave āhāre
atthi rāgo, atthi nandi, atthi taṇhā,\
\
\
**\[page 026\]**\
*26 Aṭṭhakavaggo. \[S.N. 772*\
[\[\... content straddling page break has been moved to the page above
\...\]]{.red} patiṭṭhitaṃ tattha viññāṇaṃ virūḷhaṃ; yattha patiṭṭhitaṃ
viññāṇaṃ virūḷhaṃ, atthi tattha nāmarūpassāvakkanti; yattha atthi
nāmarūpassāvakkanti, atthi tattha saṃkhārānaṃ vuddhi; yattha atthi
saṃkhārānaṃ vuddhi, atthi tattha āyatiṃ punabbhavābhinibbatti; yattha
atthi āyatiṃ punabbhavābhinibbatti, atthi tattha āyatiṃ jātijarāmaraṇaṃ;
yattha atthi āyatiṃ jātijarāmaraṇaṃ, sasokan taṃ bhikkhave sarajaṃ
sa-upāyāsan ti vadāmī ti, evam pi tiṭṭhaṃ naro.\
     Mohanasmiṃ pagāḷho ti. Mohanā vuccanti pañca kāmaguṇā,
cakkhuviññeyyā rūpā iṭṭhā kantā manāpā piyarūpā kāmūpasaṃhitā rajanīyā,
sotaviññeyyā saddā, ghānaviññeyyā gandhā, jivhāviññeyyā rasā,
kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā. Kiṃkāraṇā mohanā vuccanti pañca kāmaguṇā?\
Yebhuyyena devamanussā pañcasu kāmaguṇesu muyhanti sammuyhanti
sampamuyhanti, mūḷhā sammūḷhā sampamūḷhā, avijjāya andhikatā āvuṭā
nivuṭā ovuṭā pihitā paṭicchannā paṭikujjitā; taṃkāraṇā mohanā vuccanti
pañca kāmaguṇā. Mohanasmiṃ pagāḷho ti mohanasmiṃ pagāḷho ogāḷho
ajjhogāḷho nimuggo ti, tiṭṭhaṃ naro mohanasmiṃ pagāḷho.\
     Dūre vivekā hi tathāvidho so ti. Vivekā ti tayo vivekā, kāyaviveko
cittaviveko upadhiviveko.\
     Katamo kāyaviveko? Idha bhikkhu vivittaṃ senāsanaṃ bhajati araññaṃ
rukkhamūlaṃ pabbataṃ kandaraṃ giriguhaṃ susānaṃ vanapatthaṃ abbhokāsaṃ
palālapuñjaṃ, kāyena ca vivitto viharati; so eko gacchati, eko tiṭṭhati,
eko nisīdati, eko seyyaṃ kappeti, eko gāmaṃ piṇḍāya pavisati, eko
paṭikkamati, eko raho nisīdati, eko caṅkamaṃ adhiṭṭhāti, eko carati
viharati iriyati vattati pāleti yapeti yāpeti. Ayaṃ kāyaviveko.\
\
\
**\[page 027\]**\
*S.N. 772\] Guhaṭṭhakasuttaniddeso. 27*\
     Katamo cittaviveko? Paṭhamaṃ jhānaṃ samāpannassa nīvaraṇehi cittaṃ
vivittaṃ hoti; dutiyaṃ jhānaṃ samāpannassa vitakkavicārehi cittaṃ
vivittaṃ hoti; tatiyaṃ jhānaṃ samāpannassa pītiyā cittaṃ vivittaṃ hoti,
catutthaṃ jhānaṃ samāpannassa sukhadukkhehi cittaṃ vivittaṃ hoti;
ākāsānañcāyatanaṃ samāpannassa rūpasaññāya paṭighasaññāya nānattasaññāya
cittaṃ vivittaṃ hoti; viññāṇañcāyatanaṃ samāpannassa
ākāsānañcāyatanasaññāya cittaṃ vivittaṃ hoti; ākiñcaññāyatanaṃ
samāpannassa viññāṇañcāyatanasaññāya cittaṃ vivittaṃ hoti;
nevasaññānāsaññāyatanaṃ samāpannassa ākiñcaññāyatanasaññāya cittaṃ
vivittaṃ hoti; sotāpannassa sakkāyadiṭṭhiyā vicikicchāya
sīlabbataparāmāsā diṭṭhānusayā vicikicchānusayā tadekaṭṭhehi ca kilesehi
cittaṃ vivittaṃ hoti; sakadāgāmissa oḷārikā kāmarāgasaṃyojanā
paṭighasaṃyojanā oḷārikā kāmarāgānusayā paṭighānusayā tadekaṭṭhehi ca
kilesehi cittaṃ vivittaṃ hoti; anāgāmissa aṇusahagatā kāmarāgasaṃyojanā
paṭighasaṃyojanā, aṇusahagatā kāmarāgānusayā paṭighānusayā tadekaṭṭhehi
ca kilesehi cittaṃ vivittaṃ hoti; arahato rūparāgā arūparāgā mānā
uddhaccā avijjāya mānānusayā bhavarāgānusayā avijjānusayā tadekaṭṭhehi
ca kilesehi bahiddhā ca sabbanimittehi cittaṃ vivittaṃ hoti.\
Ayaṃ cittaviveko.\
     Katamo upadhiviveko? Upadhi vuccanti kilesā ca khandhā ca
abhisaṃkhārā ca. Upadhiviveko vuccati amataṃ nibbānaṃ; yo so
sabbasaṃkhārasamatho sabbūpadhipaṭinissaggo taṇhakkhayo virāgo nirodho
nibbānaṃ. Ayaṃ upadhiviveko.\
     Kāyaviveko ca vūpakaṭṭhakāyānaṃ nekkhammābhiratānaṃ; cittaviveko ca
parisuddhacittānaṃ paramavodānappattānaṃ; upadhiviveko ca nirupadhīnaṃ
puggalānaṃ visaṃkhāragatānaṃ.\
\
\
**\[page 028\]**\
*28 Aṭṭhakavaggo. \[S.N. 772*\
     Dūre vivekā hī ti yo so evaṃ guhāyaṃ satto evaṃ bahukehi kilesehi
channo, evaṃ mohanasmiṃ pagāḷho, so kāyavivekā pi dūre, cittavivekā pi
dūre, upadhivivekā pi dūre vidūre suvidūre na santike na sāmantā
anāsanne vūpakaṭṭhe. Tathāvidho ti tathāvidho tādiso tassaṇṭhito
tappakāro tappaṭibhāgo yo so mohanasmiṃ pagāḷho ti, dūre vivekā hi
tathāvidho so.\
     Kāmā hi loke na hi suppahāyā ti. Kāmā ti uddānato dve kāmā,
vatthukāmā ca kilesakāmā ca.\
     Katame vatthukāmā? Manāpikā rūpā, manāpīkā saddā, manāpikā gandhā,
manāpikā rasā, manāpikā phoṭṭhabbā; attharaṇā pāpuraṇā dāsidāsā ajeḷakā
kukkuṭasūkarā hatthigavāssavaḷavā khettaṃ vatthu hiraññaṃ suvaṇṇam
gāmanigamarājadhāniyo raṭṭhañ ca janapado ca koso ca koṭṭhāgārañ ca, yaṃ
kiñci rajanīyavatthu vatthukāmā.\
Api ca atītā kāmā, anāgatā kāmā paccupapannā kāmā, ajjhattā kāmā,
bahiddhā kāmā, ajjhattabahiddhā kāmā, hīnā kāmā, majjhimā kāmā, paṇītā
kāmā, āpāyikā kāmā, mānusikā kāmā, dibbā kāmā, paccuppaṭṭhitā kāmā,
nimmitā kāmā, paranimmitā kāmā, pariggahitā kāmā, apariggahitā kāmā,
mamāyitā kāmā, amamāyitā kāmā, sabbe pi kāmāvacarā dhammā, sabbe pi
rūpāvacarā dhammā, sabbe pi arūpāvacarā dhammā, taṇhāvatthukā
taṇhārammaṇā kāmanīyatthena rajanīyatthena madanīyatthena kāmā; ime
vuccanti vatthukāmā.\
     Katame kilesakāmā? Chando kāmo, rāgo kāmo, chandarāgo kāmo,
saṃkappo kāmo, rāgo kāmo, saṃkapparāgo kāmo; yo kāmesu kāmachando
kāmarāgo kāmanandi kāmataṇhā kāmasneho kāmapariḷāho kāmamucchā
kāmajjhosānaṃ kāmogho kāmayogo kāmupādānaṃ kāmachandanīvaraṇaṃ.\
     \*Addasaṃ kāma te mūlaṃ, saṃkappā kāma jāyasi;\
     na taṃ saṃkappayissāmi. evaṃ kāma na hohisi; ime vuccanti
kilesakāmā.\
\
\
**\[page 029\]**\
*S.N. 773\] Guhaṭṭhakasuttaniddeso. 29*\
     Loke ti apāyaloke manussaloke devaloke khandhaloke dhātuloke
āyatanaloke. Kāmā hi loke na hi suppahāyā ti kāmā hi loke duppahāyā
duccajjā duppariccajjā dunnimmadayā dunnivedhayā dubbinivedhayā duttarā
duppatarā dussamatikkamā dubbītivattā ti, kāmā hi loke na hi suppāhāyā.
Ten\'; āha Bhagavā:\
\
          Satto guhāyaṃ bahunābhichanno\
          tiṭṭhaṃ naro mohanasmiṃ pagāḷho,\
          dūre vivekā hi tathāvidho so,\
          kāmā hi loke na hi suppahāya ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,2.2(=773): Icchānidānā bhavasātabaddhā\
               te duppamuñcā, na hi aññamokkhā,\
               pacchā pure vā pi apekkhamānā\
               ime va kāme purime va jappaṃ. \|\| Nidd_I.2:2
\|\|]{.large}\
\
     Icchānidānā bhavasātabaddhā ti. Icchā ti vuccati taṇhā, yo rāgo
sārāgo anunayo anurodho nandi nandirāgo cittassa sārāgo icchā mucchā
ajjhosānaṃ gedho paligedho saṅgo paṅko ejā māyā janikā sañjanikā
sañjananī sibbinī jālinī saritā visattikā suttaṃ visaṭā āyūhanī dutiyā
paṇidhi bhavanetti vanaṃ vanatho santhavo sneho apekkhā paṭibandho, āsā
āsiṃsanā āsiṃsitattaṃ rūpāsā saddāsā gandhāsā rasāsā phoṭṭhabbāsā
lābhāsā dhanāsā puttāsā jīvitāsā, jappā pajappā abhijappā jappā jappanā
jappitattaṃ, loluppā loluppāyanā loluppāyitattaṃ, mucchañcikatā,
sādhukammaññatā, adhammarāgo visamalobho nikanti nikāmanā patthanā
pihanā sampatthanā,\
\
\
**\[page 030\]**\
*30 Aṭṭhakavaggo. \[S.N. 773*\
[\[\... content straddling page break has been moved to the page above
\...\]]{.red} kāmataṇhā bhavataṇhā vibhavataṇhā, rūpataṇhā arūpataṇhā,
nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā
dhammataṇhā, ogho yogo gantho, upādānaṃ āvaraṇaṃ nīvaraṇaṃ chadanaṃ
bandhanaṃ upakkileso anusayo pariyuṭṭhānaṃ latā vevicchaṃ dukkhamūlaṃ
dukkhanidānaṃ dukkhappabhavo mārapāso mārabaḷisaṃ māravisayo taṇhānadī
taṇhājālaṃ taṇhāgaddulaṃ taṇhāsamuddo abhijjhā, lobho akusalamūlaṃ.\
     Icchānidānā ti icchānidānā icchāhetukā icchāpaccayā icchākāraṇā
icchāpabhavā ti, icchānidānā.\
     Bhavasātabaddhā ti. Ekaṃ bhavasātaṃ, sukhā vedanā.\
Dve bhavasātāni, sukhā ca vedanā iṭṭhañ ca vatthu.\
Tīṇi bhavasātāni, yobbaññaṃ ārogyaṃ jīvitaṃ. Cattāri bhavasātāni, lābho
yaso pasaṃsā sukhaṃ. Pañca bhavasātāni, manāpikā rūpā, manāpikā saddā,
manāpikā gandhā, manāpikā rasā, manāpikā phoṭṭhabbā. Cha bhavasātāni,
cakkhusampadā sotasampadā ghānasampadā jivhāsampadā kāyasampadā
manosampadā.\
     Bhavasātabaddhā ti sukhāya vedanāya baddhā, iṭṭhasmiṃ vatthusmiṃ
baddhā, yobbaññe baddhā, ārogye baddhā, jīvite baddhā, lābhe baddhā,
yase baddhā, pasaṃsāya baddhā, sukhe baddhā, manāpikesu rūpesu baddhā,
saddesu gandhesu rasesu manāpikesu phoṭṭhabbesu baddhā, cakkhusampadāya
baddhā, sotasampadāya ghānasampadāya jivhāsampadāya kāyasampadāya,
manosampadāya, baddhā vinibaddhā ābaddhā laggā laggitā palibuddhā ti,
icchānidānā bhavasātabaddhā.\
\
\
**\[page 031\]**\
*S.N. 773\] Guhaṭṭhakasuttaniddeso. 31*\
     Te duppamuñcā na hi aññamokkhā ti te vā bhavasātavatthū duppamuñcā,
sattā vā etto dummocayā.\
     Kathan te bhavasātavatthū duppamuñcā? Sukhā vedanā dummuñcā, iṭṭhaṃ
vatthu dummuñcaṃ, yobbaññaṃ dummuñcaṃ, ārogyaṃ dummuñcaṃ, jīvitaṃ
dummuñcaṃ, lābho dummuñco, yaso dummuñco, pasaṃsā dummuñcā, sukhaṃ
dummuñcaṃ, manāpikā rūpā dummuñcā, manāpikā saddā gandhā rasā phoṭṭhabbā
dummuñcā, cakkhusampadā dummuñcā, sotasampadā ghānasampadā jivhāsampadā
kāyasampadā manosampadā, dummuñcā duppamuñcā dummocayā duppamocayā
dunnimmadayā dubbinivedhayā duttarā duppatarā dussamatikkamā
dubbītivattā; evan te bhavasātavatthū duppamuñcā.\
     Kathaṃ sattā etto dummocayā? Sukhāya vedanāya sattā dummocayā,
iṭṭhasmā vatthusmā dummocayā, yobbaññā dummocayā, ārogyā dummocayā,
jīvitā dummocayā, lābhā dummocayā, yasā dummocayā, pasaṃsāya dummocayā,
sukhā dummocayā, manāpikehi rūpehi dummocayā, manāpikehi saddehi
gandhehi rasehi phoṭṭhabbehi dummocayā, cakkhusampadāya dummocayā,
sotasampadāya ghānasampadāya jivhāsampadāya kāyasampadāya manosampadāya
dummocayā duppamocayā duddharā dussamuddharā dubbuṭṭhāpanā
dussamuṭṭhāpanā; evaṃ sattā etto dummocayā ti, te duppamuñcā.\
\
\
**\[page 032\]**\
*32 Aṭṭhakavaggo. \[S.N. 773*\
     Na hi aññamokkhā ti te attanā palipapalipannā na sakkonti paraṃ
palipapalipannaṃ uddharituṃ.\
     Vuttaṃ h\'; etaṃ Bhavagatā: \*So vata Cunda attanā palipapalipanno
paraṃ palipapalipannaṃ uddharissatī ti n\'; etaṃ ṭhānaṃ vijjati. So vata
Cunda attanā adanto avinīto aparinibbuto paraṃ damessati vinessati
parinibbāpessatī ti n\'; etaṃ ṭhānaṃ vijjatī ti evaṃ, na hi aññamokkhā.\
     Athavā n\'; atth\'; añño koci mocetā; te yadi mucceyyuṃ, sakena
thāmena, sakena balena, sakena viriyena, sakena parakkamena sakena
purisathāmena, sakena purisabalena, sakena purisaviriyena, sakena
purisaparakkamena attanā sammāpaṭipadaṃ anulomapaṭipadam
apaccanīkapaṭipadaṃ anvatthapaṭipadaṃ dhammānudhammapaṭipadaṃ
paṭipajjamānā mucceyyun ti, evam pi na hi aññamokkhā. Vuttaṃ pi h\';
etaṃ Bhagavatā:\
            \*Nāhaṃ gamissāmi pamocanāya\
            kathaṃkathiṃ Dhotaka kañci loke,\
            dhammañ ca seṭṭhaṃ abhijānamāno\
            evaṃ tuvaṃ ogham imaṃ taresī ti,\
evam pi na hi aññamokkhā. Vuttaṃ pi h\'; etaṃ Bhagavatā:\
          Attanā pakataṃ pāpaṃ, attanā saṃkilissati,\
          attanā akataṃ pāpaṃ, attanā \'va visujjhati,\
     suddhi asuddhi paccattaṃ, nāñño aññaṃ visodhaye ti, evam pi na hi
aññamokkhā.\
\
\
**\[page 033\]**\
*S.N. 773\] Guhaṭṭhakasuttaniddeso. 33*\
     Vuttaṃ pi h\'; etaṃ Bhagavatā: \*Evam eva kho brāhmaṇa tiṭṭhat\';
eva nibbānaṃ, tiṭṭhati nibbānagāmimaggo, tiṭṭhām\'; ahaṃ samādapetā;
atha ca pana mama sāvakā mayā evaṃ ovadiyamānā evaṃ anusāsiyamānā app\';
ekacce accantaniṭṭhaṃ nibbānaṃ ārādhenti, ekacce n\'; ārādhenti.\
Ettha kyāhaṃ brāhmaṇa karomi? maggakkhāyī brāhmaṇa tathāgato, maggaṃ
buddho ācikkhati, attanā paṭipajjamānā mucceyyun ti. Evam pi na hi
aññamokkhā ti, te duppamuñcā na hi aññamokkhā.\
     Pacchā pure vā pi apekkhamānā ti. Pacchā vuccati anāgataṃ, pure
vuccati atītaṃ; api ca atītaṃ upādāya anāgatañ ca paccuppannañ ca
pacchā, anāgataṃ upādāya atītañ ca paccuppannañ ca pure.\
     Kathaṃ pure apekkhaṃ karoti? Evaṃrūpo ahosiṃ atītaṃ addhānan ti
tattha nandiṃ samanvāgameti; evaṃvedano ahosiṃ, evaṃsañño ahosiṃ,
evaṃsaṃkhāro ahosiṃ, evaṃviññāṇo ahosiṃ atītam addhānan ti tattha nandiṃ
samanvāgameti; evam pi pure apekkhaṃ karoti.\
     Athavā, iti me cakkhu ahosi atītam addhānaṃ, iti rūpā ti tattha
chandarāgapaṭibaddhaṃ hoti viññāṇaṃ, chandarāgapaṭibaddhattā viññāṇassa,
tad abhinandati, tad abhinandanto evam pi pure apekkhaṃ karoti; iti me
sotaṃ ahosi atītam addhānaṃ, iti saddā ti; iti me ghānam ahosi atītam
addhānaṃ, iti gandhā ti; iti me jivhā ahosi atītam addhānaṃ, iti rasā
ti; iti me kāyo ahosi atītam addhānaṃ, iti phoṭṭhabbā ti; iti me mano
ahosi atītam addhānaṃ, iti dhammā ti tattha chandarāgapaṭibaddhaṃ hoti
viññāṇaṃ; chandarāgapaṭibaddhattā viññāṇassa, tad abhinandati; tad
abhinandanto evam pi pure apekkhaṃ karoti.\
\
\
**\[page 034\]**\
*34 Aṭṭhakavaggo. \[S.N. 773*\
     Athavā, yān\'; assu tāni pubbe mātugāmena saddhiṃ
hasitalapitakīḷitāni, tad assādeti, taṃ nikāmeti, tena ca vittiṃ
āpajjati; evam pi pure apekkhaṃ karoti.\
     Kathaṃ pacchā apekkhaṃ karoti? Evaṃrūpo siyaṃ anāgatam addhānan ti
tattha nandiṃ samanvāgameti; evaṃvedano siyaṃ, evaṃsañño siyaṃ,
evaṃsaṃkhāro siyaṃ, evaṃviññāṇo siyaṃ anāgatam addhānan ti tattha nandiṃ
samanvāgameti; evam pi pacchā apekkhaṃ karoti.\
     Athavā, iti me cakkhu siyā anāgatam addhānaṃ, iti rūpā ti
appaṭiladdhassa paṭilābhāya cittaṃ paṇidahati, cetaso paṇidhānapaccayā,
tad abhinandati, tad abhinandanto evam pi pacchā apekkhaṃ karoti; iti me
sotaṃ siyā anāgatam addhānaṃ, iti saddā ti; iti me ghānaṃ siyā anāgatam
addhānaṃ, iti gandhā ti; iti me jivhā siyā anāgatam addhānaṃ, iti rasā
ti; iti me kāyo siyā anāgatam addhānaṃ, iti phoṭṭhabbā ti; iti me mano
siyā anāgatam addhānaṃ, iti dhammā ti appaṭiladdhassa paṭilābhāya cittaṃ
paṇidahati; cetaso paṇidhānapaccayā, tad abhinandati, tad abhinandanto
evam pi pacchā apekkhaṃ karoti.\
     Athavā, imināhaṃ sīlena vā vattena vā tapena vā brahmacariyena vā
devo vā bhavissāmi devaññataro vā ti appaṭiladdhassa paṭilābhāya cittaṃ
paṇidahati; cetaso paṇidhānapaccayā, tad abhinandati, tad abhinandanto
evam pi pacchā apekkhaṃ karotī ti, pacchā pure vā pi apekkhamānā.\
     Ime va kāme purime va jappan ti. Ime va kāme ti paccuppanne pañca
kāmaguṇe icchantā sādiyantā patthayantā pihayantā abhijappantā.\
\
\
**\[page 035\]**\
*S.N. 774\] Guhaṭṭhakasuttaniddeso. 35*\
[\[\... content straddling page break has been moved to the page above
\...\]]{.red} Purime va jappan ti atīte pañca kāmaguṇe jappantā
pajappantā abhijappantā ti, ime va kāme purime va jappaṃ. Ten\'; āha
Bhagavā:\
\
          Icchānidānā bhavasātabaddhā\
          te duppamuñcā, na hi aññamokkhā,\
          pacchā pure vā pi apekkhamānā\
          ime va kāme purime va jappan ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,2.3(=774): Kāmesu giddhā pasutā pamūḷhā\
               avadāniyā te visame niviṭṭhā\
               dukkhūpanītā paridevayanti:\
               kiṃ su bhavissāma ito cutāse? \|\| Nidd_I.2:3
\|\|]{.large}\
\
     Kāmesu giddhā pasutā pamūḷhā ti. Kāmā ti uddānato dve kāmā,
vatthukāmā ca kilesakāmā ca . . . pe . . . ime vuccanti vatthukāmā . . .
pe . . . ime vuccanti kilesakāmā; gedho vuccati taṇhā; yo rāgo sārāgo .
. . pe . . . abhijjhā lobho akusalamūlaṃ. Kilesakāmena vatthukāmesu
rattā giddhā gadhitā mucchitā ajjhopannā laggā laggitā palibuddhā ti,
kāmesu giddhā.\
     Pasutā ti ye pi kāme esanti gavesanti pariyesanti, taccaritā
tabbahulā taggarukā tanninnā tappoṇā tappabbhārā tadadhimuttā
tadādhipateyyā, te pi kāmapasutā.\
Ye pi taṇhāvasena rūpe esanti gavesanti pariyesanti, sadde, gandhe,
rase, phoṭṭhabbe esanti gavesanti pariyesanti, taccaritā tabbahulā
taggarukā tanninnā tappoṇā tappabbhārā tadadhimuttā tadādhipateyyā, te
pi kāmapasutā. Ye pi taṇhāvasena rūpe paṭilabhanti, sadde gandhe rase
phoṭṭhabbe paṭilabhanti,\
\
\
**\[page 036\]**\
*36 Aṭṭhakavaggo. \[S.N. 774*\
[\[\... content straddling page break has been moved to the page above
\...\]]{.red} taccaritā tabbahulā taggarukā tanninnā tappoṇā tappabbhārā
tadadhimuttā tadādhipateyyā, te pi kāmappasutā. Ye pi taṇhāvasena rūpe
paribhuñjanti, sadde gandhe rase phoṭṭhabbe paribhuñjanti, taccaritā
tabbahulā taggarukā tanninnā tappoṇā tappabbhāra tadadhimuttā
tadādhipateyyā, te pi kāmappasutā. Yathā kalahakārako kalahappasuto,
kammakārako kammappasuto, gocare caranto gocarappasuto, jhāyī
jhānappasuto; evaṃ eva ye pi kāme esanti gavesanti pariyesanti,
taccaritā tabbahulā taggarukā tanninnā tappoṇā tappabbhārā tadadhimuttā
tadādhipateyyā, te pi kāmappasutā. Ye pi taṇhāvasena rūpe esanti
gavesanti pariyesanti, sadde gandhe rase phoṭṭhabbe esanti gavesanti
pariyesanti, taccaritā tabbahulā taggarukā tanninnā tappoṇā tappabbhārā
tadadhimuttā tadādhipateyya, te pi kāmappasutā. Ye pi taṇhāvasena rūpe
paṭilabhanti, sadde gandhe rase phoṭṭhabbe paṭilabhanti, taccaritā
tabbahulā taggarukā tanninnā tappoṇā tappabbhārā tadadhimuttā
tadādhipateyyā, te pi kāmappasutā. Ye pi taṇhāvasena rūpe paribhuñjanti,
sadde gandhe rase phoṭṭhabbe paribhuñjanti, taccaritā tabbahulā
taggarukā tanninnā tappoṇā tappabbhārā tadadhimuttā tadādhipateyyā, te
pi kāmappasutā.\
     Pamūḷhā ti yebhuyyena devamanussā pañcasu kāmaguṇesu muyhanti
saṃmuyhanti sampamuyhanti, mūḷhā sammūḷhā sampamūḷhā, avijjāya andhikatā
āvuṭā nivuṭā ovuṭā pihitā paṭicchannā paṭikujjitā ti, kāmesu giddhā
pasutā pamūḷhā.\
     Avadāniyā te visame niviṭṭhā ti. Avadāniyā ti avaṃ gacchantī ti pi
avadāniyā. Maccharino pi vuccanti avadāniyā. Buddhānaṃ buddhasāvakānaṃ
vacanaṃ byappathaṃ desanaṃ anusiṭṭhiṃ n\'; ādiyantī ti,\
\
\
**\[page 037\]**\
*S.N. 774\] Guhaṭṭhakasuttaniddeso. 37*\
[\[\... content straddling page break has been moved to the page above
\...\]]{.red} avadāniyā.\
     Kathaṃ avaṃ gacchantī ti avadāniyā? Avaṃ gacchantī ti nirayaṃ
gacchanti, tiracchānayoniṃ gacchanti, pittivisayaṃ gacchantī ti evaṃ
avaṃ gacchantī ti, avadāniyā.\
     Kathaṃ maccharino vuccanti avadāniyā? Pañca macchariyāni,
āvāsamacchariyaṃ kulamacchariyaṃ lābhamacchariyaṃ vaṇṇamacchariyaṃ
dhammamacchariyaṃ; yaṃ evarūpaṃ macchariyaṃ maccharāyanā
maccharāyitattaṃ vevicchaṃ kadariyaṃ kaṭukañcakatā aggahitattaṃ
cittassa, idaṃ vuccati macchariyaṃ. Api ca khandhamacchariyaṃ pi
macchariyaṃ, dhātumacchariyam pi macchariyaṃ, āyatanamacchariyam pi
macchariyaṃ gāho, idaṃ vuccati macchariyaṃ. Iminā macchariyena
avadaññutāya samannāgatā janā pamattā; evaṃ maccharino vuccanti
avadāniyā.\
     Kathaṃ buddhānaṃ buddhasāvakānaṃ vacanaṃ byappathaṃ desanaṃ
anusiṭṭhim n\'; ādiyantī ti avadāniyā?\
Buddhānaṃ buddhasāvakānaṃ vacanaṃ byappathaṃ desanaṃ anusiṭṭhiṃ n\';
ādiyanti, na sussusanti, na sotaṃ odahanti, na aññācittaṃ upaṭṭhapenti,
anassavā avacanakarā paṭilomavuttino aññen\'; eva mukhaṃ karonti, evaṃ
buddhānaṃ buddhasāvakānaṃ vacanaṃ byappathaṃ desanaṃ anusiṭṭhiṃ n\';
ādiyantī ti, avadāniyā.\
     Avadāniyā te visame niviṭṭhā ti. Visame ti visame kāyakamme
niviṭṭhā, visame vacīkamme niviṭṭhā, visame manokamme niviṭṭhā, visame
pāṇātipāte niviṭṭhā, visame adinnādāne niviṭṭhā, visame kāmesu
micchācāre niviṭṭhā, visame musāvāde niviṭṭhā, visamāya pisuṇāya vācāya
niviṭṭhā,\
\
\
**\[page 038\]**\
*38 Aṭṭhakavaggo. \[S.N. 774*\
[\[\... content straddling page break has been moved to the page above
\...\]]{.red} visamāya pharusāya vācāya niviṭṭhā, visame samphappalāpe
niviṭṭhā, visamāya abhijjhāya niviṭṭhā, visame byāpāde niviṭṭhā,
visamāya micchādiṭṭhiyā niviṭṭhā, visamesu saṃkhāresu niviṭṭhā, visamesu
pañcasu kāmaguṇesu niviṭṭhā, visamesu pañcasu nīvaraṇesu niviṭṭhā,
visamāya cetanāya, visamāya patthanāya, visamāya paṇidhiyā niviṭṭhā
patiṭṭhitā allīnā upagatā ajjhositā adhimuttā laggā laggitā palibuddhā
ti, avadāniyā te visame niviṭṭhā.\
     Dukkhūpanītā paridevayantī ti. Dukkhūpanītā ti dukkhūpanītā
dukkhappattā dukkhasampattā dukkhupagatā mārappattā mārasampattā
mārupagatā maraṇappattā maraṇasampattā maraṇupagatā ti, dukkhūpanītā.\
Paridevayantī ti lapanti lālapanti socanti kilamanti paridevanti,
urattāḷiṃ kandanti, sammohaṃ āpajjantī ti, dukkhūpanītā paridevayanti.\
     Kiṃ su bhavissāma ito cutāse? ti ito cutā kiṃ su bhavissāma?
nerayikā bhavissāma, tiracchānayonikā bhavissāma, pittivisayikā
bhavissāma, manussā bhavissāma, devā kiṃ bhavissāma? rūpī bhavissāma,
arūpī bhavissāma, saññī bhavissāma, asaññī bhavissāma, nevasaññīnāsaññī
bhavissāma? bhavissāma nu kho mayaṃ anāgatam addhānaṃ? nanu kho
bhavissāma anāgatam addhānaṃ? kiṃ nu kho bhavissāma anāgatam addhānam?
kathaṃ nu kho bhavissāma anagātam addhānaṃ? kiṃ hutvā bhavissāma nu kho
mayaṃ anāgatam addhānan? ti saṃsayapakkhannā vimatipakkhannā
dveḷhakajātā lapanti lālapanti socanti kilamanti paridevanti, urattāḷiṃ
kandanti, sammohaṃ āpajjantī ti, kiṃ su bhavissāma ito cutāse? Ten\';
āha Bhagavā:\
\
\
**\[page 039\]**\
*S.N. 775\] Guhaṭṭhakasuttaniddeso. 39*\
          Kāmesu giddhā pasutā pamūḷhā\
          avadāniyā te visame niviṭṭhā\
          dukkhūpanītā paridevayanti:\
          kiṃ su bhavissāma ito cutāse? ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,2.4(=775): Tasmā hi sikkhetha idh\'; eva jantu;\
               yaṃ kiñci jaññā visaman ti loke,\
               na tassa hetu visamaṃ careyya,\
               appaṃ h\'; idaṃ jīvitam āhu dhīrā. \|\| Nidd_I.2:4
\|\|]{.large}\
\
     Tasmā hi sikkhetha idh\'; eva jantū ti. Tasmā ti tasmā taṃkāraṇā
taṃhetu tappaccayā tannidānā etaṃ ādīnavaṃ sampassamāno kāmesū ti,
tasmā. Sikkhethā ti. Tisso sikkhā, adhisīlasikkhā adhicittasikkhā
adhipaññāsikkhā.\
     Katamā adhisīlasikkhā? Idha bhikkhu sīlavā hoti,
pātimokkhasaṃvarasaṃvuto viharati ācāragocarasampanno; aṇumattesu
vajjesu bhayadassāvī, samādāya sikkhati sikkhāpadesu. Khuddako
sīlakkhandho, mahanto sīlakkhandho, sīlaṃ patiṭṭhā ādicaraṇaṃ saṃyamo
saṃvaro, mukhaṃ pamukham kusalānaṃ dhammānaṃ samāpattiyā. Ayaṃ
adhisīlasikkhā.\
     Katamā adhicittasikkhā? Idha bhikkhu vivicc\'; eva kāmehi, vivicca
akusalehi dhammehi, savitakkaṃ savicāraṃ vivekajaṃ pītisukhaṃ paṭhamaṃ
jhānaṃ upasampajja viharati. Vitakkavicārānaṃ vūpasamā ajjhattaṃ
saṃpasādanaṃ, cetaso ekodibhāvaṃ, avitakkaṃ avicāraṃ samādhijaṃ
pītisukhaṃ dutiyaṃ jhānaṃ upasampajja viharati.\
Pītiyā ca virāgā upekkhako ca viharati sato sampajāno, sukhañ ca kntū
ti satto naro . . . pe . . . manujo ti, tasmā hi sikkhetha idh\'; eva
jantu.\
     Yaṃ kiñci jaññā visaman ti loke ti. Yaṃ kiñcī ti sabbena sabbaṃ
sabbathā sabbaṃ asesaṃ nissesaṃ pariyādāyavacanaṃ etaṃ yaṃ kiñcī ti.\
\
\
**\[page 041\]**\
*S.N. 775\] Guhaṭṭhakasuttaniddeso. 41*\
[\[\... content straddling page break has been moved to the page above
\...\]]{.red} Jaññā visaman tī ti, visamaṃ kāyakammaṃ visaman ti
jāneyya, visamaṃ vacīkammaṃ visaman ti jāneyya, visamaṃ manokammaṃ
visaman ti jāneyya, visamaṃ pāṇātipātaṃ visamo ti jāneyya, visamaṃ
adinnādānaṃ visaman ti jāneyya, visamaṃ kāmesu micchācāraṃ visamo ti
jāneyya, visamaṃ musāvādaṃ visamo ti jāneyya, visamaṃ pisuṇaṃ vācaṃ
visamā ti jāneyya, visamaṃ pharusaṃ vācaṃ visamā ti jāneyya, visamaṃ
samphappalāpaṃ visamo ti jāneyya, visamaṃ abhijjhaṃ visamā ti jāneyya,
visamaṃ byāpādaṃ visamo ti jāneyya, visamaṃ micchādiṭṭhiṃ visamā ti
jāneyya, visame saṃkhāre visamā ti jāneyya, visame pañca kāmaguṇe visamā
ti jāneyya, visame pañca nīvaraṇe visamā ti jāneyya, visamaṃ cetanaṃ
visamā ti jāneyya, visamaṃ paṭṭhanam visamā ti jāneyya, visamaṃ paṇidhiṃ
visamā ti jāneyya ājāneyya vijāneyya paṭijāneyya paṭivijjheyya. Loke ti
apāyaloke . . . pe . . . āyatanaloke ti, yaṃ kiñci jaññā visaman ti
loke.\
     Na tassa hetu visamaṃ careyyā ti visamassa kāyakammassa hetu
visamaṃ na careyya, visamassa vacīkammassa hetu visamaṃ na careyya,
visamassa manokammassa hetu visamaṃ na careyya, visamassa pāṇātipātassa
hetu visamaṃ na careyya, visamassa adinnādānassa hetu visamaṃ na
careyya, visamassa kāmesu micchācārassa hetu visamaṃ na careyya,
visamassa musāvādassa hetu visamaṃ na careyya, visamāya pisuṇāya vācāya
hetu visamaṃ na careyya, visamāya pharusāya vācāya hetu visamaṃ na
careyya, visamassa samphappalāpassa hetu visamaṃ na careyya, visamāya
abhijjhāya hetu visamaṃ na careyya, visamassa byāpādassa hetu visamaṃ na
careyya, visamāya micchādiṭṭhiyā hetu visamaṃ na careyya, visamānaṃ
saṃkhārānaṃ hetu visame na careyya,\
\
\
**\[page 042\]**\
*42 Aṭṭhakavaggo. \[S.N. 775*\
visamānaṃ pañcannaṃ kāmaguṇānaṃ hetu visame na careyya, visamānaṃ
pañcannaṃ nīvaraṇānaṃ hetu visame na careyya, visamāya cetanāya hetu,
visamāya patthanāya hetu, visamāya paṇidhiyā hetu visamaṃ na careyya, na
ācareyya, na samācareyya, na samādāya vatteyyā ti, na tassa hetu visamaṃ
careyya.\
     Appaṃ h\'; idaṃ jīvitam āhu dhīrā ti. Jīvitan ti āyu ṭhiti yapanā
yāpanā iriyanā vattanā pālanā jīvitaṃ jīvitindriyaṃ.\
     Api ca dvīhi kāraṇehi appakaṃ jīvitaṃ: ṭhitiparittatāya vā appakaṃ
jīvitaṃ, sarasaparittatāya vā appakaṃ jīvitaṃ.\
     Kathaṃ ṭhitiparittatāya appakaṃ jīvitaṃ? Atīte cittakkhaṇe
jīvittha, na jīvati, na jīvissati. Anāgate cittakkhaṇe jīvissati, na
jīvati, na jīvittha. Paccuppanne cittakkhaṇe jīvati, na jīvittha, na
jīvissati.\
          \*Jīvitaṃ attabhāvo ca sukhadukkhā ca kevalā\
          ekacittasamāyuttā, lahuso vattati kkhaṇo.\
          Cullāsīti sahassāni kappā tiṭṭhanti ye marū,\
          na tv eva te pi jīvanti dvīhi cittehi samāhitā.\
          Ye niruddhā marantassa tiṭṭhamānassa vā idha,\
          sabb\'; eva sadisā khandhā, gatā appaṭisandhikā.\
          Anantarā ca ye bhaṅgā ye ca bhaṅgā anāgatā,\
          tadantare niruddhānaṃ vesammaṃ n\'; atthi lakkhaṇe.\
          Anibbattena na jāto, paccuppannena jīvati,\
          cittabbhaṅgamato loko, paññatti paramatthiyā.\
          Yathā ninnā pavattanti, chandena pariṇāmitā\
          acchinnavārā vattanti saḷāyatanapaccayā.\
\
\
**\[page 043\]**\
*S.N. 775\] Guhaṭṭhakasuttaniddeso. 43*\
          Anidhānagatā bhaṅgā, puñjo n\'; atthi anāgate,\
          nibbattā yeva tiṭṭhanti āragge sāsapūpamā.\
          Nibbattānañ ca dhammānaṃ bhaṅgo nesaṃ purekkhato,\
          palokadhammā tiṭṭhanti purāṇehi amissitā.\
          Adassanato āyanti bhaṅgā, gacchanti dassanaṃ,\
          vijjuppādo va ākāse uppajjanti vayanti cā ti.\
Evaṃ ṭhitiparittatāya appakaṃ jīvitaṃ.\
     Kathaṃ sarasaparittatāyā appakaṃ jīvitam? Assāsupanibaddhaṃ
jīvitaṃ, passāsupanibaddhaṃ jīvitaṃ assāsappassāsupanibaddhaṃ jīvitaṃ,
mahābhūtupanibaddhaṃ jīvitaṃ, usmūpanibaddhaṃ jīvitam,
kavaḷiṅkārāhārupanibaddhaṃ jīvitaṃ, viññāṇupanibaddhaṃ jīvitaṃ.\
Mūlam pi imesaṃ dubbalaṃ; pubbahetū pi imesaṃ dubbalā; ye pi paccayā te
pi dubbalā; ye pi pabhavikā te pi dubbalā; sahabhū pi imesaṃ dubbalā;
sampayogā pi imesaṃ dubbalā; sahajā pi imesaṃ dubbalā; yā pi payojikā sā
pi dubbalā. Aññamaññaṃ niccadubbalā ime. Aññamaññaṃ anavaṭṭhitā ime.
Aññamaññaṃ paripāṭayanti ime. Aññamaññassa hi n\'; atthi tāyitā. Na cā
pi ṭhapenti aññamaññ\'; ime. Yo pi nibbattako so na vijjati. Na ca kena
ci koci hāyati.\
Bhaṅgabyā ca imehi sabbaso. Purimehi pabhāvitā ime, ye pi pabhāvitā te
pure matā. Purimā pi ca pacchimā pi ca aññamaññaṃ na kadāci addasaṃsū
ti.\
\
\
**\[page 044\]**\
*44 Aṭṭhakavaggo. \[S.N. 775*\
[\[\... content straddling page break has been moved to the page above
\...\]]{.red} Evaṃ sarasaparittatāya appakaṃ jīvitaṃ.\
     Api ca cātummahārājikānaṃ devānaṃ jīvitaṃ upādāya manussānaṃ
appakaṃ jīvitaṃ, parittakaṃ jīvitaṃ, thokaṃ jīvitaṃ, khaṇikaṃ jīvitaṃ,
lahukaṃ jīvitaṃ, ittaraṃ jīvitaṃ, anaddhanīyaṃ jīvitaṃ, na ciraṭṭhitikaṃ
jīvitaṃ; tāvatiṃsānaṃ devānaṃ, yāmānaṃ devānaṃ, tusitānaṃ devānaṃ,
nimmānaratīnaṃ devānaṃ, parinimmitavasavattīnaṃ devānaṃ, brahmakāyikānaṃ
devānaṃ jīvitaṃ upādāya manussānaṃ appakaṃ jīvitaṃ, parittakaṃ jīvitaṃ,
thokaṃ jīvitaṃ, khaṇikaṃ jīvitaṃ, lahukaṃ jīvitaṃ, ittaraṃ jīvitaṃ,
anaddhanīyaṃ jīvitaṃ, na ciraṭṭhitikaṃ jīvitaṃ.\
     Vuttaṃ h\'; etaṃ Bhagavatā: \*Appam idaṃ bhikkhave manussānaṃ āyu,
gamanīyo samparāyo, mantāya phoṭṭhabbaṃ, kattabbaṃ kusalaṃ, caritabbaṃ
brahmacariyaṃ.\
N\'; atthi jātassa amaraṇaṃ. Yo hi bhikkhave ciraṃ jīvati so vassasataṃ
appaṃ vā bhiyyo.\
          Appam āyu manussānaṃ, hīḷeyya naṃ suporiso;\
          careyy\'; ādittasīso va, n\'; atthi maccussa n\'; āgamo.\
          Accayanti ahorattā, jīvitaṃ uparujjhati,\
          āyu jīyati maccānaṃ kunnadīnaṃ va ūdakan ti.\
     Appaṃ h\'; idaṃ jīvitam āhu dhīrā ti. Dhīrā ti dhitimā ti dhīrā;
dhitisampannā ti dhīrā; dhikkatapāpā ti dhīrā.\
Dhi vuccati paññā; yā paññā pajānanā vicayo pavicayo dhammavicayo
sallakkhaṇā upalakkhaṇā paccuppalakkhaṇā paṇḍiccaṃ kosallaṃ nepuññaṃ
vebhabyā cintā upaparikkhā bhūrī medhā pariṇāyikā vipassantā sampajaññaṃ
patodo paññā paññindriyaṃ paññābalaṃ paññāsatthaṃ paññāpāsādo
paññā-āloko pañña-obhāso paññāpajjoto paññāratanaṃ amoho dhammavicayo,\
\
\
**\[page 045\]**\
*S.N. 776\] Guhaṭṭhakasuttaniddeso. 45*\
[\[\... content straddling page break has been moved to the page above
\...\]]{.red} sammādiṭṭhi; tāya paññāya samannāgatattā dhīrā. Api ca
khandhadhīrā dhātudhīrā āyatanadhīrā paṭiccasamuppādadhīrā
satipaṭṭhānadhīrā sammappadhānadhīrā iddhipādadhīrā indriyadhīrā
baladhīrā bojjhaṅgadhīrā maggadhīrā phaladhīrā nibbānadhīrā. Te dhīrā
evaṃ āhaṃsu manussānaṃ appakaṃ jīvitaṃ, parittakaṃ jīvitaṃ, thokaṃ
jīvitaṃ, khaṇikaṃ jīvitaṃ, lahukaṃ jīvitaṃ, ittaraṃ jīvitaṃ,
anaddhanīyaṃ jīvitaṃ, na ciraṭṭhitikaṃ jīvitan ti, evaṃ āhaṃsu, evaṃ
kathenti, evaṃ bhaṇanti, evaṃ dīpayanti, evaṃ voharantī ti, appaṃ h\';
idaṃ jīvitam āhu dhīrā. Ten āha Bhagavā:\
\
          Tasmā hi sikkhetha idh\'; eva jantu;\
          yaṃ kiñci jaññā visaman ti loke,\
          na tassa hetū visamaṃ careyya,\
          appaṃ h\'; idaṃ jīvitaṃ āhu dhīrā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,2.5(=776): Passāmi loke pariphandamānaṃ\
               pajaṃ imaṃ taṇhagataṃ bhavesu,\
               hīnā narā maccumukhe lapanti\
               avītataṇhāse bhavābhavesu. \|\| Nidd_I.2:5 \|\|]{.large}\
\
     Passāmi loke pariphandamānan ti. Passāmī ti maṃsacakkhunā pi
passāmi, dibbacakkhunā pi passāmi, paññācakkhunā pi passāmi,
buddhacakkhunā pi passāmi, samantacakkhunā pi passāmi, dakkhāmi olokemi
nijjhāyāmi upaparikkhāmi. Loke ti apāyaloke manussaloke devaloke
khandhaloke dhātuloke āyatanaloke.\
\
\
**\[page 046\]**\
*46 Aṭṭhakavaggo. \[S.N. 776*\
[\[\... content straddling page break has been moved to the page above
\...\]]{.red} Pariphandamānan ti taṇhāphandanāya phandamānaṃ,
diṭṭhiphandanāya phandamānaṃ, kilesaphandanāya phandamānaṃ,
payogaphandanāya phandamānaṃ, vipākaphandanāya phandamānaṃ,
duccaritaphandanāya phandamānaṃ, rattaṃ rāgena phandamānaṃ, duṭṭhaṃ
dosena phandamānaṃ, mūḷhaṃ mohena phandamānaṃ, vinibandhaṃ mānena
phandamānaṃ, parāmaṭṭhaṃ diṭṭhiyā phandamānaṃ, vikkhepagataṃ uddhaccena
phandamānaṃ, aniṭṭhaṅgataṃ vicikicchāya phandamānaṃ, thāmagataṃ
anusayehi phandamānaṃ, lābhena phandamānaṃ, alābhena phandamānaṃ, yasena
phandamānaṃ, ayasena phandamānaṃ, pasaṃsāya phandamānaṃ, nindāya
phandamānaṃ, sukhena phandamānaṃ, dukkhena phandamānaṃ, jātiyā
phandamānaṃ, jarāya phandamānaṃ, byādhinā phandamānaṃ, maraṇena
phandamānaṃ, sokaparidevadukkhadomanassupāyāsehi phandamānaṃ, nerayikena
dukkhena phandamānaṃ, tiracchānayonikena dukkhena phandamānaṃ,
pittivisayikena dukkhena phandamānaṃ, mānusikena dukkhena phandamānam,
gabbhokkantimūlakena dukkhena phandamānaṃ, gabbhe ṭhitimūlakena dukkhena
phandamānaṃ, gabbhavuṭṭhānamūlakena dukkhena phandamānaṃ, jātass\';
upanibandhikena dukkhena phandamānaṃ, jātassa parādheyyakena dukkhena
phandamānaṃ, attupakkamena dukkhena phandamānaṃ, parupakkamena dukkhena
phandamānaṃ, dukkhadukkhena phandamānaṃ, saṃkhāradukkhena phandamanaṃ,
vipariṇāmadukkhena phandamānaṃ, cakkhurogena dukkhena phadamānaṃ,
sotarogena dukkhena phandamānaṃ,\
\
\
**\[page 047\]**\
*S.N. 776\] Guhaṭṭhakasuttaniddeso. 47*\
ghānarogena dukkhena, jivhārogena dukkhena, kāyarogena dukkhena,
sīsarogena dukkhena, kaṇṇarogena, mukharogena, dantarogena, kāsena,
sāsena, pināsena, ḍahena, jareṇa, kucchirogena, mucchāya, pakkhandikāya,
sulāya, visūcikāya, kuṭṭhena, gaṇḍena, kilāsena, sosena, apamāreṇa,
dadduyā, kaṇḍuyā, kacchuyā, rakhasāya, vitacchikāya, lohitena, pittena,
madhumehena, aṃsāya piḷakāya, bhagaṇḍalena, pittasamuṭṭhānena ābādhena,
semhasamuṭṭhānena ābādhena, vātasamuṭṭhānena ābādhena, sannipātikena
ābādhena, utupariṇāmajena ābāḍhena, visamaparihārajena ābādhena,
opakkamikena ābādhena, kammavipākajena ābādhena, sītena, uṇhena,
jighacchāya, pipāsāya, uccārena, passāvena,
ḍaṃsamakasavātātapasiriṃsapasamphassena dukkhena, mātumaraṇena dukkhena,
pitumaraṇena dukkhena, bhātumaraṇena dukkhena, bhaginimaraṇena dukkhena,
puttamaraṇena dukkhena, dhītumaraṇena dukkhena, ñātibyasanena,
bhogabyasanena, rogabyasanena, sīlabyasanena, diṭṭhibyasanena, dukkhena
phandamānaṃ samphandamānam vipphandamānam vedhamānam pavedhamānam
sampavedhamānam passāmi dakkhāmi olokemi nijjhāyāmi upaparikkhāmī ti,
passāmi loke pariphandamānaṃ.\
     Pajaṃ imaṃ taṇhagataṃ bhavesū ti. Pajā ti sattādhivacanaṃ. Taṇhā ti
rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā.
Taṇhagatan ti taṇhāgataṃ taṇhānugataṃ taṇhānusaṭaṃ taṇhāya pannaṃ
taṇhāya pātitaṃ abhibhūtaṃ pariyādiṇṇacittaṃ.ḥ\
\
\
**\[page 048\]**\
*48 Aṭṭhakavaggo. \[S.N. 776*\
[\[\... content straddling page break has been moved to the page above
\...\]]{.red} Bhavesū ti kāmabhave rūpabhave arūpabhave ti, pajaṃ imaṃ
taṇhagataṃ bhavesu.\
     Hīnā narā maccumukhe lapantī ti. Hīnā narā ti hīnena kāyakammena
samannāgatā ti hīnā; hīnena vacīkammena samannāgatā ti hīnā; hīnena
manokammena samannāgatā ti hīnā; hīnena pāṇātipātena samannāgatā ti
hīnā; hīnena adinnādānena, hīnena kāmesu micchācārena, hīnena
musāvādena, hīnāya pisuṇāya vācāya, hīnāya pharusāya vācāya, hīnena
samphappalāpena, hīnāya abhijjhāya, hīnena byāpādena, hīnāya
micchādiṭṭhiyā, hīnehi saṃkhārehi, hīnehi pañcahi kāmaguṇehi, hīnehi
pañcahi nīvaraṇehi, hīnāya cetanāya, hīnāya patthanāya, hīnāya paṇidhiyā
samannāgatā ti hīnā nihīnā omakā lāmakā jatukkā parittā ti, hīnā narā.\
Maccumukhe lapantī ti maccumukhe māramukhe maraṇamukhe maccuppattā
maccusampattā maccupāgatā mārappattā mārasampattā mārupāgatā
maraṇappattā maraṇasampattā maraṇupāgatā lapanti lālapanti socanti
kilamanti paridevanti urattāḷiṃ kandanti sammohaṃ āpajjantī ti, hīnā
narā maccumukhe lapanti.\
     Avītataṇhāse bhavābhavesū ti taṇhā ti rūpataṇhā . . . pe . . .
dhammataṇhā. Bhavābhavesū ti bhavābhave kammabhave, punabbhave,
kāmabhave kammabhave, kāmabhave punabbhave, rūpabhave kammabhave,
rūpabhave punabbhave, arūpabhave kammabhave, arūpabhave punabbhave,
punappunaṃ bhave, punappunaṃ gatiyā, punappunaṃ upapattiyā,\
\
\
**\[page 049\]**\
*S.N. 777\] Guhaṭṭhakasuttaniddeso. 49*\
[\[\... content straddling page break has been moved to the page above
\...\]]{.red} punappunaṃ paṭisandhiyā, punappunaṃ
attabhāvābhinibbattiyā.\
     Avītataṇhā ti avigatataṇhā acattataṇhā avantataṇhā amuttataṇhā
appahīnataṇhā appaṭinissaṭṭhataṇhā ti, avītataṇhāse bhavābhavesu. Ten\';
āha Bhagavā:\
\
          Passāmi loke pariphandamānaṃ\
          pajaṃ imaṃ taṇhagataṃ bhavesu,\
          hīnā narā maccumukhe lapanti\
          avītataṇhāse bhavābhavesū ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,2.6(=777): Mamāyite passatha phandamāne\
               macche va appodake khīṇasote,\
               etam pi disvā amamo careyya\
               bhavesu āsattim akubbamāno. \|\| Nidd_I.2:6
\|\|]{.large}\
\
     Mamāyite passatha phandamāne ti. Mamattā ti dve mamattā:
taṇhāmamattañ ca diṭṭhimamattañ ca.\
     Katamaṃ taṇhāmamattaṃ? Yāvatā taṇhāsaṃkhātena sīmakataṃ
mariyādikataṃ odhikataṃ pariyantikataṃ pariggahitaṃ mamāyitaṃ: idaṃ
mamaṃ, etaṃ mamaṃ, ettakaṃ mamaṃ, ettāvatā mamaṃ, mama rūpā saddā gandhā
rasā phoṭṭhabbā, attharaṇā, pāpuraṇā, dāsidāsā ajeḷakā kukkuṭasūkarā
hatthigavāssavaḷavā khettam vatthu hiraññaṃ suvaṇṇaṃ
gāmanigamarājadhāniyo raṭṭhañ ca janapado ca koso ca koṭṭhāgārañ ca;
kevalam pi mahāpaṭhaviṃ taṇhāvasena mamāyati, yāvatā
aṭṭhasatataṇhāvicaritaṃ; idaṃ taṇhāmamattaṃ.\
     Katamam diṭṭhimamattaṃ? Vīsativatthukā sakkāyadiṭṭhi, dasavatthukā
micchādiṭṭhi, dasavatthukā antaggāhikā diṭṭhi; yā evarūpā diṭṭhi,
diṭṭhigataṃ diṭṭhigahaṇaṃ diṭṭhikantāro diṭṭhivisūkāyikaṃ
diṭṭhivipphanditaṃ diṭṭhisaṃyojanaṃ gāho paṭiggāho abhiniveso parāmāso
kummaggo micchāpatho micchattaṃ titthāyatanaṃ,\
\
\
**\[page 050\]**\
*50 Aṭṭhakavaggo. \[S.N. 777*\
[\[\... content straddling page break has been moved to the page above
\...\]]{.red} vipariyesagāho, viparittagāho, vippallāsagāho, micchāgāho,
ayāthāvakasmiṃ yāthāvakan ti gāho, yāvatā dvāsaṭṭhi diṭṭhigatāni; idaṃ
diṭṭhimamattaṃ.\
     Mamāyite passatha phandamāne ti mamāyitavatthuacchedasaṃkino pi
phandanti, acchijjante pi phandanti, acchinne pi phandanti,
{mamāyitavatthuvipariṇāmasampino} pi phandanti, vipariṇāmante pi
phandanti, vipariṇate pi phandanti paphandanti samphandanti vipphandanti
vedhanti pavedhanti sampavedhanti: evaṃ phandamāne paphandamāne
samphandamāne vipphandamāne vedhamāne pavedhamāne sampavedhamāne
passatha dakkhatha oloketha nijjhāyatha upaparikkhathā ti, mamāyite
passatha phandamāne.\
     Macche va appodake khīṇasote ti: yathā macchā appodake parittodake
udakapariyādāne kākehi vā kulalehi vā balākehi vā paripātiyamānā
ukkhipiyamānā khajjamānā phandanti paphandanti samphandanti vipphandanti
vedhanti pavedhanti sampavedhanti; evaṃ eva pajā
mamāyitavatthuacchedasaṃkino pi phandanti, acchijjante pi phandanti,
acchinne pi phandanti, mamāyitavatthuvipariṇāmasaṃkino pi phandanti,
vipariṇāmante pi phandanti, vipariṇate pi phandanti paphandanti
samphandanti vipphandanti vedhanti pavedhanti sampavedhantī ti, macche
va appodake khīṇasote.\
     Etam pi disvā amamo careyyā ti etaṃ ādīnavaṃ disvā passitvā
tulayitvā tīrayitvā vibhāvayitvā vibhūtaṃ katvā mamattesū ti,\
\
\
**\[page 051\]**\
*S.N. 778\] Guhaṭṭhakasuttaniddeso. 51*\
[\[\... content straddling page break has been moved to the page above
\...\]]{.red} etam pi disvā amamo careyya. Mamattā ti dve mamattā:
taṇhāmamattañ ca diṭṭhimamattañ ca . . . pe . . . idaṃ taṇhāmamattaṃ . .
. pe . . . idaṃ diṭṭhimamattaṃ. Taṇhāmamattam pahāya, diṭṭhimamattaṃ
paṭinissajjitvā, cakkhuṃ amamāyanto, sotaṃ amamāyanto, ghānaṃ
amamāyanto, jivhaṃ amamāyanto, kāyaṃ amamāyanto, manaṃ amamāyanto, rūpe
sadde gandhe rase phoṭṭhabbe kulaṃ gaṇaṃ āvāsaṃ lābhaṃ yasaṃ pasaṃsaṃ
sukhaṃ cīvaraṃ piṇḍapātaṃ senāsanaṃ gilānapaccayabhesajjaparikkhāraṃ
kāmadhātuṃ rūpadhātuṃ arūpadhātuṃ kāmabhavaṃ rūpabhavaṃ arūpabhavaṃ
saññābhavaṃ asaññābhavaṃ nevasaññānāsaññābhavaṃ ekavokārabhavaṃ
catuvokārabhavaṃ pañcavokārabhavaṃ atītaṃ anāgataṃ paccuppannaṃ
diṭṭhasutamutaviññātabbe dhamme amamāyanto aggaṇhanto aparāmasanto
anabhinivisanto, careyya vihareyya iriyeyya vatteyya pāleyya yapeyya
yāpeyyā ti, etam pi disvā amamo careyya.\
     Bhavesu āsattim akubbamāno ti. Bhavesū ti kāmabhave rūpabhave
arūpabhave. Āsatti vuccati taṇhā; yo rāgo sārāgo . . . pe . . . abhijjhā
lobho akusalamūlaṃ.\
Bhavesu āsattim akubbamāno ti bhavesu āsattiṃ akubbamāno, chandaṃ pemaṃ
rāgaṃ khantiṃ akubbamāno ajanayamāno asañjanayamāno anibbattayamāno
anabhinibbattayamāno ti, bhavesu āsattim akubbamāno. Ten\'; āha
Bhagavā:\
\
          Mamāyite passatha phandamāne\
          macche va appodake khīṇasote,\
          etam pi disvā amamo careyya\
          bhavesu āsattim akubbamāno ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,2.7(=778): ubhosu antesu vineyya chandaṃ\
               phassaṃ pariññāya anānugiddho,\
               yad attagarahī, tad akubbamāno\
               na limpatī diṭṭhasutesu dhīro. \|\| Nidd_I.2:7
\|\|]{.large}\
\
\
**\[page 052\]**\
*52 Aṭṭhakavaggo. \[S.N. 778*\
     Ubhosu antesu vineyya chandan ti. Antā ti phasso eko anto,
phassasamudayo dutiyo anto. Atīto eko anto, anāgato dutiyo anto. Sukhā
vedanā eko anto, dukkhā vedanā dutiyo anto. Nāmaṃ eko anto, rūpaṃ dutiyo
anto. Cha ajjhattikāni āyatanāni eko anto, cha bāhirāni āyatanāni dutiyo
anto. Sakkāyo eko anto, sakkāyasamudayo dutiyo anto ti. Chando ti yo
kāmesu kāmacchando, kāmarāgo kāmanandi kāmataṇhā kāmasneho kāmapariḷāho
kāmamucchā kāmajjhosānaṃ kāmogho kāmayogo kāmupādānaṃ
kāmacchandanīvaraṇaṃ. Ubhosu antesu vineyya chandan ti ubhosu antesu
chandaṃ vineyya paṭivineyya pajaheyya vinodeyya byantīkareyya anabhāvaṃ
gameyyā ti, ubhosu antesu vineyya chandaṃ.\
     Phassaṃ pariññāya anānugiddho ti. Phasso ti cakkhusamphasso,
sotasamphasso, ghānasamphasso jivhāsamphasso, kāyasamphasso,
manosamphasso, adhivacanasamphasso, paṭighasamphasso, sukhavedanīyo
samphasso, dukkhavedanīyo samphasso, adukkha-m-asukhavedanīyo samphasso,
kusalo phasso, akusalo phasso, abyākato phasso, kāmāvacaro phasso,
rūpāvacaro phasso, arūpāvacaro phasso, suññato phasso, animitto phasso,
appaṇihito phasso, lokiyo phasso, lokuttaro phasso, atīto phasso,
anāgato phasso, paccuppanno phasso; yo evarūpo phasso phusanā samphusanā
samphusitattaṃ; ayaṃ vuccati phasso.\
     Phassaṃ pariññāyā ti phassaṃ tīhi pariññāhi parijānitvā
ñātapariññāya tīraṇapariññāya pahānapariññāya.\
     Katamā ñātapariññā? Phassaṃ jānāti: ayaṃ cakkhusamphasso, ayaṃ
sotasamphasso, ayaṃ ghānasamphasso, ayaṃ jivhāsamphasso, ayaṃ
kāyasamphasso, ayaṃ manosamphasso, ayaṃ adhivacanasamphasso, ayaṃ
paṭighasamphasso, ayaṃ sukhavedanīyo phasso, ayaṃ dukkhavedanīyo phasso,
ayaṃ adukkha-m-asukhavedanīyo phasso, ayaṃ kusalo phasso, ayaṃ akusalo
phasso, ayaṃ abyākato phasso, ayaṃ kāmāvacaro phasso, ayaṃ rūpāvacaro
phasso,\
\
\
**\[page 053\]**\
*S.N. 778\] Guhaṭṭhakasuttaniddeso. 53*\
ayaṃ arūpāvacaro phasso, ayaṃ suññato phasso, ayaṃ animitto phasso, ayaṃ
appaṇihito phasso, ayaṃ lokiyo phasso, ayaṃ lokuttaro phasso, ayaṃ atīto
phasso, ayaṃ anāgato phasso, ayaṃ paccuppanno phasso ti jānāti passati;
ayaṃ ñātapariññā.\
     Katamā tīraṇapariññā? Evaṃ ñātaṃ katvā phassaṃ tīreti, aniccato
dukkhato rogato gaṇḍato sallato aghato ābādhato parato palokato ītito
upaddavato bhayato upasaggato calato pabhaṅguto addhuvato atāṇato
aleṇato asaraṇato rittato tucchato suññato anattato ādīnavato
vipariṇāmadhammato asārakato aghamūlato vadhakato vibhavato sāsavato
saṃkhatato mārāmisato jātidhammato jarādhammato byādhidhammato
maraṇadhammato sokaparidevadukkhadomanassupāyāsadhammato
saṃkilesikadhammato samudayato atthaṅgamato assādato ādīnavato
nissaraṇato tīreti; ayaṃ tīraṇapariññā.\
     Katamā pahānapariññā? Evaṃ tīrayitvā phasse chandarāgaṃ pajahati
vinodeti byantīkaroti anabhāvaṃ gameti.\
     Vuttaṃ h\'; etaṃ Bhagavatā: \*Yo bhikkhave phassesu chandarāgo, taṃ
pajahatha; evaṃ so phasso pahīno bhavissati ucchinnamūlo tālāvatthukato
anabhāvaṅgato āyatiṃ anuppādadhammo ti; ayaṃ pahānapariññā.\
     Phassaṃ pariññāyā ti phassaṃ imāhi tīhi pariññāhi parijānitvā.\
     Anānugiddho ti. Gedho vuccati taṇhā. Yo rāgo sārāgo . . . pe . . .
abhijjhā lobho akusalamūlaṃ; yass\'; eso gedho pahīno samucchinno
vūpasanto paṭipassaddho abhabbuppattiko ñāṇagginā daḍḍho, so vuccati
agiddho.\
So rūpe agiddho, sadde agiddho, gandhe agiddho, rase agiddho, phoṭṭhabbe
agiddho, kule gaṇe āvāse lābhe yase pasaṃsāya sukhe cīvare piṇḍapāte
senāsane gilānapaccayabhesajjaparikkhāre,\
\
\
**\[page 054\]**\
*54 Aṭṭhakavaggo. \[S.N. 778*\
[\[\... content straddling page break has been moved to the page above
\...\]]{.red} kāmadhātuyā rūpadhātuyā arūpadhātuyā, kāmabhave rūpabhave
arūpabhave saññābhave asaññābhave nevasaññānāsaññābhave ekavokārabhave
catuvokārabhave pañcavokārabhave, atīte anāgate paccuppanne,
diṭṭhasutamutaviññātabbesu dhammesu agiddho agadhito amucchito
anajjhopanno vītagedho vigatagedho cattagedho vantagedho muttagedho
pahīnagedho paṭinissaṭṭhagedho vītarāgo vigatarāgo cattarāgo vantarāgo
muttarāgo pahīnarāgo paṭinissaṭṭharāgo nicchāto nibbuto sītibhūto
{sukhapaṭisaṃvedī} brahmabhūtena attanā viharatī ti, phassaṃ pariññāya
anānugiddho.\
     Yad attagarahī tad akubbamāno ti. Yadan ti yaṃ. Attagarahī ti dvīhi
kāraṇehi attānaṃ garahati, katattā ca akatattā ca.\
     Kathaṃ katattā ca akatattā ca attānaṃ garahati?\
Kataṃ me kāyaduccaritaṃ, akataṃ me kāyasucaritan ti attānaṃ garahati;
kataṃ me vacīduccaritaṃ, akataṃ me vacīsucaritan ti attānaṃ garahati;
kataṃ me manoduccaritaṃ, akataṃ me manosucaritan ti attānaṃ garahati;
kato me pāṇātipāto, akatā me pāṇātipātā veramaṇī ti attānaṃ garahati;
kataṃ me adinnādānaṃ, akatā me adinnādānā veramaṇī ti attānaṃ garahati;
kato me kāmesu micchācāro, akatā me kāmesu micchācārā veramaṇī ti
attānaṃ garahati; kato me musāvādo, akatā me musāvādā veramaṇī ti
attānaṃ garahati; katā me pisuṇā vācā, akatā me pisuṇāya vācāya veramaṇī
ti attānaṃ garahati; katā me pharusā vācā, akatā me pharusāya vācāya
veramaṇī ti attānaṃ garahati; kato me samphappalāpo, akatā me
samphappalāpā veramaṇī ti attānaṃ garahati; katā me abhijjhā, akatā me
anabhijjhā ti attānaṃ garahati; kato me byāpādo, akato me abyābhijjhā ti
attānaṃ garahati; katā me micchādiṭṭhi, akatā me sammādiṭṭhī ti attānaṃ
garahati; evaṃ katattā ca akatattā ca attānaṃ garahati.\
     Athavā, sīlesu \'mhi na paripūrakārī ti attānaṃ garahati;\
\
\
**\[page 055\]**\
*S.N. 778\] Guhaṭṭhakasuttaniddeso. 55*\
indriyesu \'mhi aguttadvāro ti attānaṃ garahati; bhojane amattaññu \'mhī
ti attānaṃ garahati; jāgariyaṃ ananuyutto \'mhī ti attānaṃ garahati; na
satisampajaññena samannāgato \'mhī ti attānaṃ garahati; abhāvitā me
cattāro satipaṭṭhānā ti attānaṃ garahati; abhāvitā me cattāro
sammappadhānā ti attānaṃ garahati; abhāvitā me cattāro iddhipādā ti
attānaṃ garahati; abhāvitāni me pañc\'; indriyānī ti attānaṃ garahati;
abhāvitāni me pañca balānī ti attānaṃ garahati; abhāvitā me satta
bojjhaṅgā ti attānaṃ garahati; abhāvito me ariyo aṭṭhaṅgiko maggo ti
attānaṃ garahati; dukkhaṃ me apariññātan ti attānaṃ garahati; samudayo
me appahīno ti attānaṃ garahati; maggo me abhāvito ti attānaṃ garahati;
nirodho me asacchikato ti attānaṃ garahati; evaṃ katattā ca akatattā ca
attānaṃ garahati. Evaṃ attagarahitaṃ kammaṃ akubbamāno ajanayamāno
asañjanayamāno anibbattayamāno anabhinibbattayamāno ti, yad attagarahī
tad akubbamāno.\
     Na limpatī diṭṭhasutesu dhīro ti. Lepā ti dve lepā:\
taṇhālepo ca diṭṭhilepo ca . . . pe . . . ayaṃ taṇhālepo . . . pe . . .
ayaṃ diṭṭhilepo. Dhīro ti dhīro paṇḍito paññavā buddhimā ñāṇī vibhāvī
medhāvī. Dhīro taṇhālepaṃ pahāya, diṭṭhilepaṃ paṭinissajjitvā, diṭṭhe na
limpati, sute na limpati, mute na limpati, viññāte na limpati na
saṃlimpati na upalimpati, alitto asaṃlitto anupalitto nikkhanto
nissaṭṭho vippamutto visaṃyutto vimariyādikatena cetasā viharatī ti, na
limpati diṭṭhasutesu dhīro.\
Ten\'; āha Bhagavā:\
\
          Ubhosu antesu vineyya chandaṃ\
          phassaṃ pariññāya anānugiddho,\
          yad attagarahī, tad akubbamāno\
          na limpatī diṭṭhasutesu dhīro ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
**\[page 056\]**\
*56 Aṭṭhakavaggo. \[S.N. 779*\
\
  [Sn_IV,2.8(=779): Saññaṃ pariññā vitareyya oghaṃ\
               pariggahesu muni nopalitto\
               abbūḷha-sallo caram appamatto\
               nāsiṃsatī lokam imaṃ parañ ca. \|\| Nidd_I.2:8
\|\|]{.large}\
\
     Saññaṃ pariññā vitareyya oghan ti. Saññā ti kāmasaññā byāpādasaññā
vihiṃsāsaññā, nekkhammasaññā abyāpādasaññā avihiṃsāsaññā, rūpasaññā
saddasaññā gandhasaññā rasasaññā phoṭṭhabbasaññā dhammasaññā; yā evarūpā
saññā sañjānanā sañjānitattaṃ ayaṃ vuccati saññā. Saññaṃ pariññā ti
saññaṃ tīhi pariññāhi parijānitvā ñātapariññāya tīraṇapariññāya
pahānapariññāya.\
     Katamā ñātapariññā? Saññaṃ jānāti: ayaṃ kāmasaññā, ayaṃ
byāpādasaññā, ayaṃ vihiṃsāsaññā, ayaṃ nekkhammasaññā, ayaṃ
abyāpādasaññā, ayaṃ avihiṃsāsaññā, ayaṃ rūpasaññā, ayaṃ saddasaññā, ayaṃ
gandhasaññā, ayaṃ rasasaññā, ayaṃ phoṭṭhabbasaññā, ayaṃ dhammasaññā ti
jānāti passati; ayaṃ ñātapariññā.\
     Katamā tīraṇapariññā? Evaṃ ñātaṃ katvā saññaṃ tīreti, aniccato
dukkhato rogato gaṇḍato sallato aghato ābādhato parato palokato ītito
upaddavato bhayato upasaggato calato pabhaṅguto . . . pe . . .
samudayato aṭṭhaṅgamato assādato ādīnavato nissaraṇato tīreti; ayaṃ
tīraṇapariññā.\
     Katamā pahānapariññā? Evaṃ tīretvā saññāya chandarāgaṃ pajahati
vinodeti byantīkaroti anabhāvaṃ gameti.\
     Vuttaṃ h\'; etaṃ Bhagavatā: \*Yo bhikkhave saññāya chandarāgo, taṃ
pajahatha; evaṃ sā saññā pahīnā bhavissati ucchinnamūlā tālāvatthukatā
anabhāvaṅgatā āyatiṃ anuppādadhammā ti; ayaṃ pahānapariññā.\
     Saññaṃ pariññā ti saññaṃ imāhi tīhi pariññāhi parijānitvā.\
\
\
**\[page 057\]**\
*S.N. 779\] Guhaṭṭhakasuttaniddeso. 57*\
     Vitareyya oghan ti kāmoghaṃ bhavoghaṃ diṭṭhoghaṃ avijjoghaṃ
vitareyya uttareyya patareyya samatikkameyya vītivatteyyā ti, saññaṃ
pariññā vitareyya oghaṃ.\
     Pariggahesu muni nopalitto ti. Pariggahā ti dve pariggahā,
taṇhāpariggaho ca diṭṭhipariggaho ca . . . pe . . . ayaṃ taṇhāpariggaho
. . . pe . . . ayaṃ diṭṭhipariggaho.\
     Munī ti. Monaṃ vuccati ñāṇaṃ, yā paññā pajānanā . . . pe . . .
amoho dhammavicayo sammādiṭṭhi; tena ñāṇena samannāgato muni monappatto
ti.\
     Tīṇi moneyyāni, kāyamoneyyaṃ vacīmoneyyaṃ manomoneyyaṃ.\
     Katamaṃ kāyamoneyyaṃ? Tividhānaṃ kāyaduccaritānaṃ pahānaṃ,
kāyamoneyyaṃ. Tividhaṃ kāyasucaritaṃ, kāyamoneyyaṃ. Kāyārammaṇaṃ ñāṇaṃ,
kāyamoneyyaṃ. Kāyapariññā, kāyamoneyyaṃ. Pariññāsahagato maggo,
kāyamoneyyaṃ. Kāye chandarāgassa pahānaṃ, kāyamoneyyaṃ.
Kāyasaṃkhāranirodho catutthajjhānasamāpatti, kāyamoneyyaṃ; idaṃ
kāyamoneyyaṃ.\
     Katamaṃ vacīmoneyyaṃ? Catubbidhānaṃ vacīduccaritānaṃ pahānaṃ,
vacīmoneyyaṃ. Catubbidhaṃ vacīsucaritaṃ, vacīmoneyyaṃ. Vācārammaṇaṃ
ñāṇaṃ, vacīmoneyyaṃ. Vācāpariññā, vacīmoneyyaṃ. Pariññāsahagato maggo,
vacīmoneyyaṃ. Vācāya chandarāgassa pahānaṃ, vacīmoneyyaṃ.
Vacīsaṃkhāranirodho dutiyajjhānasamāpatti, vacīmoneyyaṃ; idaṃ
vacīmoneyyaṃ.\
     Katamaṃ manomoneyyaṃ? Tividhānaṃ manoduccaritānaṃ pahānaṃ,
manomoneyyaṃ. Tividhaṃ manosucaritaṃ, manomoneyyaṃ. Cittārammaṇaṃ ñāṇaṃ,
manomoneyyaṃ. Cittapariññā, manomoneyyaṃ. Pariññāsahagato maggo,
manomoneyyam. Cittacchandarāgassa pahānaṃ, manomoneyyaṃ.
Cittasaṃkhāranirodho saññāvedayitanirodhasamāpatti,\
\
\
**\[page 058\]**\
*58 Aṭṭhakavaggo. \[S.N. 779*\
[\[\... content straddling page break has been moved to the page above
\...\]]{.red} manomoneyyaṃ; idaṃ manomoneyyaṃ.\
          \*Kāyamuniṃ vācāmuniṃ manomunim anāsavaṃ\
          muniṃ moneyyasampannaṃ āhu sabbapahāyinaṃ.\
          Kāyamuniṃ vācāmuniṃ manomunim anāsavaṃ\
          muniṃ moneyyasampannaṃ āhu ninhātapāpakan ti.\
     Imehi tīhi moneyyehi dhammehi samannāgatā cha munayo, āgāramunayo
anāgāramunayo sekhamunayo asekhamunayo paccekamunayo munimunayo.\
     Katame āgāramunayo? Ye te āgārikā diṭṭhapadā viññātasāsanā ime
āgāramunayo.\
     Katame anāgāramunayo? Ye te pabbajitā diṭṭhapadā viññātasāsanā, ime
anāgāramunayo.\
     Satta sekhā sekhamunayo.\
     Arahanto asekhamunayo.\
     Paccekabuddhā paccekamunayo.\
     Munimunayo vuccanti tathāgatā arahanto sammāsambuddhā.\
          Na monena muni hoti mūḷharūpo aviddasu,\
          yo ca tulaṃ va paggayha varam ādāya paṇḍito.\
          Pāpāni parivajjeti, sa muni, tena so muni;\
          yo munāti ubho loke, muni tena pavuccati.\
          Asatañ ca satañ ca ñatvā dhammaṃ\
          ajjhattaṃ bahiddhā ca sabbaloke\
          devamanussehi pūjito,\
          yo so saṅgajālam aticca so muni.\
     Lepā ti dve lepā, taṇhālepo ca diṭṭhilepo ca . . . pe . . . ayaṃ
tanhālepo . . . pe . . . ayaṃ diṭṭhilepo.\
Muni taṇhālepaṃ pahāya diṭṭhilepaṃ paṭinissajjitvā pariggahesu na
limpati na saṃlimpati na upalimpati,\
\
\
**\[page 059\]**\
*S.N. 779\] Guhaṭṭhakasuttaniddeso. 59*\
[\[\... content straddling page break has been moved to the page above
\...\]]{.red} alitto asaṃlitto anupalitto nikkhanto nissaṭṭho vippamutto
visaṃyutto vimariyādikatena cetasā viharatī ti, pariggahesu muni
nopalitto.\
     Abbūḷhasallo caraṃ appamatto ti. Sallan ti satta sallāni,
rāgasallaṃ dosasallaṃ mohasallaṃ mānasallaṃ diṭṭhisallaṃ sokasallaṃ
kathaṃkathāsallaṃ. Yass\'; etāni sallāni pahīnāni samucchinnāni
vūpasantāni paṭipassaddhāni abhabbuppattikāni ñāṇagginā daḍḍhāni, so
vuccati abbūḷhasallo abbūḷhitasallo pahatasallo uddhaṭasallo
samuddhaṭasallo uppāṭitasallo samuppāṭitasallo cattasallo vantasallo
muttasallo pahīnasallo paṭinissaṭṭhasallo, nicchāto nibbuto sītibhūto
{sukhapaṭisaṃvedī} brahmabhūtena attanā viharatī ti abbūḷhasallo.\
     Caran ti caranto viharanto iriyanto vattento pālento yapento
yāpento.\
     Appamatto ti sakkaccakārī sātaccakārī aṭṭhitakārī anolīnavuttiko
anikkhittacchando anikkhittadhuro kusalesu dhammesu. Kathāhaṃ aparipūraṃ
vā sīlakkhandhaṃ paripūreyyaṃ, paripūraṃ vā sīlakkhandhaṃ tattha tattha
paññāya anuggaṇheyyan? ti, yo tattha chando ca vāyāmo ca ussāho ca
ussoḷhī ca appaṭivāṇī ca satisampajaññañ ca ātappaṃ padhānaṃ adhiṭṭhānaṃ
anuyogo appamādo kusalesu dhammesu. Kathāhaṃ aparipūraṃ vā
samādhikkhandhaṃ paripūreyyaṃ paripūraṃ vā samādhikkhandhaṃ tattha
tattha paññāya anuggaṇheyyan? ti . . . pe . . . kusalesu dhammesu.
Kathāhaṃ aparipūraṃ vā paññākkhandhaṃ vimuttikkhandhaṃ
vimuttiñāṇadassanakkhandhaṃ paripūreyyaṃ paripūraṃ vā
vimuttiñāṇadassanakkhandhaṃ tattha tattha paññāya anuggaṇheyyan?\
\
\
**\[page 060\]**\
*60 Aṭṭhakavaggo. \[S.N. 779*\
[\[\... content straddling page break has been moved to the page above
\...\]]{.red} ti, yo tattha chando ca vāyāmo ca ussāho ca ussoḷhī ca
appaṭivānī ca satisampajaññañ ca ātappaṃ padhānaṃ adhiṭṭhānaṃ anuyogo
appamādo kusalesu dhammesu.\
Kathāhaṃ apariññātaṃ vā dukkhaṃ parijāneyyaṃ, appahīne vā kilese
pajaheyyaṃ, abhāvitaṃ vā maggaṃ bhāveyyaṃ, asacchikataṃ vā nirodhaṃ
sacchikareyyan? ti, yo tattha chando ca vāyāmo ca ussāho ca ussoḷhī ca
appaṭivāṇī ca satisampajaññañ ca ātappaṃ padhānaṃ adhiṭṭhānaṃ anuyogo
appamādo kusalesu dhammesū ti, abbūḷhasallo caraṃ appamatto.\
     Nāsiṃsati lokam imaṃ parañ cā ti imaṃ lokaṃ nāsiṃsati
sakattabhāvaṃ, paraṃ lokaṃ nāsiṃsati parattabhāvaṃ. Imaṃ lokaṃ nāsiṃsati
sakarūpavedanāsaññāsaṃkhāraviññāṇaṃ, paraṃ lokaṃ nāsiṃsati
pararūpavedanāsaññāsaṃkhāraviññāṇaṃ. Imaṃ lokaṃ nāsiṃsati cha
ajjhattikāni āyatanāni, paraṃ lokaṃ nāsiṃsati cha bāhirāni āyatānani.
Imaṃ lokaṃ nāsiṃsati manussalokaṃ, paraṃ lokaṃ nāsiṃsati devalokaṃ. Imaṃ
lokaṃ nāsiṃsati kāmadhātum, paraṃ lokaṃ nāsiṃsati rūpadhātuṃ
arūpadhātuṃ. Imaṃ lokaṃ nāsiṃsati kāmadhātuṃ rūpadhātuṃ, paraṃ lokaṃ
nāsiṃsati arūpadhātuṃ. Punāgatiṃ vā upapattiṃ vā paṭisandhiṃ vā bhavaṃ
vā saṃsāraṃ vā vaṭṭaṃ vā nāsiṃsati na icchati na sādiyati na pattheti na
piheti nābhijappatī ti, nāsiṃsati lokaṃ imaṃ parañ ca. Ten\'; āha
Bhagavā:\
\
\
**\[page 061\]**\
*S.N. 779\] Guhaṭṭhakasuttaniddeso. 61*\
\
          Saññaṃ pariññā vitareyya oghaṃ\
          pariggahesu muni nopalitto\
          abbūḷhasallo caraṃ appamatto\
          nāsiṃsati lokaṃ imaṃ parañ cā ti.\
\
\
     DUTIYO GUHAṬṬHAKASUTTANIDDESO NIṬṬHITO.\
\
\
**\[page 062\]**\
*62*\
III.\
TATIYO DUṬṬHAṬṬHAKASUTTANIDDESO.\
\
  [Sn_IV,3.1(=780): Vadanti ve duṭṭhamanā pi eke,\
               aññe pi ve saccamanā vadanti,\
               vādañ ca jātaṃ muni no upeti,\
               tasmā munī n\'; atthi khilo kuhiñci. \|\| Nidd_I.3:1
\|\|]{.large}\
\
     Vadanti ve duṭṭhamanā pi eke ti. Te titthiyā duṭṭhamanā
paduṭṭhamanā viruddhamanā paṭiviruddhamanā āhatamanā paccāhatamanā
āghāṭitamanā paccāghāṭitamanā vadanti upavadanti Bhagavantañ ca
bhikkhusaṃghañ ca abhūtenā ti, vadanti ve duṭṭhamanā pi eke.\
     Aññe pi ve saccamanā vadantī ti. Ye tesaṃ titthiyānaṃ saddahantā
okappentā adhimuccantā saccamanā saccasaññino bhūtamanā bhūtasaññino
tathamanā tathasaññino yāthāvamanā yāthāvasaññino aviparittamanā
aviparittasaññino vadanti upavadanti Bhagavantañ ca bhikkhusaṃghañ ca
abhūtenā ti, aññe pi ve saccamanā vadanti.\
     Vādañ ca jātaṃ muni no upetī ti. So vādo jāto hoti sañjāto nibbatto
abhinibbatto pātubhūto, parato ghoso akkoso upavādo Bhagavato ca
bhikkhusaṃghassa ca abhūtenā ti, vādañ ca jātaṃ muni no upetī ti.\
     Munī\* ti. Monaṃ vuccati ñāṇaṃ, yā paññā pajānanā . . . pe . . .
amoho dhammavicayo sammādiṭṭhi; tena ñāṇena samannāgato muni monappatto\
\
\
**\[page 063\]**\
*S.N. 781\] Duṭṭhaṭṭhakasuttaniddeso. 63*\
[\[\... content straddling page break has been moved to the page above
\...\]]{.red} . . . pe . . . saṅgajālam aticca so munī ti.\
     Yo vādaṃ upeti so dvīhi kāraṇehi vādaṃ upeti. Kārako kārakatāya
vādaṃ upeti; atha vā vuccamāno upavadiyamāno kuppati byāpajjati
patiṭṭhiyati, kopañ ca dosañ ca appaccayañ ca pātukaroti akārako \'mhī
ti yo vādaṃ upeti so imehi dvīhi kāraṇehi vādaṃ upeti. Muni dvīhi
kāraṇehi vādaṃ na upeti. Akārako akārakatāya vādaṃ na upeti; athavā
vuccamāno upavadiyamāno na kuppati na byāpajjati na patiṭṭhiyati na
kopañ ca dosañ ca appaccayañ ca pātukaroti akārako \'mhī ti muni imehi
dvīhi kāraṇehi vādaṃ na upeti na upagacchati na gaṇhāti na parāmasati na
abhinivisatī ti, vādañ ca jātaṃ muni no upeti.\
     Tasmā munī n\'; atthi khilo kuhiñcī ti. Tasmā ti tasmā taṃkāraṇā
taṃhetu tappaccayā taṃnidānā munino ahatacittatā khilajātatā pi n\';
atthi; pañca pi cetokhilā n\'; atthi; tayo pi khilā n\'; atthi;
rāgakhilo dosakhilo mohakhilo n\'; atthi na santi na saṃvijjati n\';
upalabbhati, pahīno samucchinno vūpasanto paṭipassaddho abhabbuppattiko
ñāṇagginā daḍḍho. Kuhiñcī ti kuhiñci kimhici katthaci ajjhattaṃ vā
bahiddhā vā ajjhattabahiddhā vā ti, tasmā munī n\'; atthi khilo kuhiñci.
Ten\'; āha Bhagavā:\
\
          Vadanti ve duṭṭhamanā pi eke,\
          aññe pi ve saccamanā vadanti,\
          vādañ ca jātaṃ muni no upeti,\
          tasma munī n\'; atthi khilo kuhiñcī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,3.2(=781): Sakaṃ hi diṭṭhiṃ katham accayeyya\
               chandānunīto ruciyā niviṭṭho?\
               sayaṃ samattāni pakubbamāno,\
               yathā hi jāneyya, tathā vadeyya. \|\| Nidd_I.3:2
\|\|]{.large}\
\
\
**\[page 064\]**\
*64 Aṭṭhakavaggo. \[S.N. 781*\
     Sakaṃ hi diṭṭhiṃ katham accayeyyā? ti. Ye te titthiyā Sundariṃ\*
paribbājikaṃ hantvā, samaṇānaṃ sakyaputtiyānaṃ avaṇṇaṃ pakāsayitvā, evaṃ
etaṃ lābhaṃ yasaṃ sakkārasammānaṃ paccāharissāmā ti evaṃdiṭṭhikā
evaṃkhantikā evaṃrucikā evaṃladdhikā evamajjhasayā evamadhippāyā, te
nāsakkhiṃsu sakaṃ diṭṭhiṃ sakaṃ khantiṃ sakaṃ ruciṃ sakaṃ laddhiṃ sakaṃ
ajjhāsayaṃ sakaṃ adhippāyaṃ atikkamituṃ. Atha kho sv eva ayaso te
paccāgato ti, evam pi sakaṃ hi diṭṭhiṃ katham accayeyya?\
     Athavā sassato loko, idam eva saccaṃ, mogham aññan ti yo so
evaṃvādo, so sakaṃ diṭṭhiṃ sakaṃ khantiṃ sakaṃ ruciṃ sakaṃ laddhiṃ sakaṃ
ajjhāsayaṃ sakaṃ adhippāyaṃ kathaṃ accayeyya atikkameyya samatikkameyya
vītivatteyya? Taṃ kissa hetu? Tassa sā diṭṭhi tathā samattā samādiṇṇā
gahitā parāmaṭṭhā abhiniviṭṭhā ajjhositā adhimuttā ti, evam pi sakam hi
diṭṭhiṃ katham accayeyya? Asassato loko, antavā loko, anantavā loko, taṃ
jīvaṃ taṃ sarīraṃ, aññaṃ jīvaṃ aññaṃ sarīraṃ, hoti tathāgato param
maraṇā, na hoti tathāgato param maraṇā, hoti ca na ca hoti tathāgato
param maraṇā, n\'; eva hoti na na hoti tathāgato param maraṇā, idam eva
saccaṃ, mogham aññan ti yo so evaṃvādo, so sakaṃ diṭṭhiṃ sakaṃ khantiṃ
sakaṃ ruciṃ sakaṃ laddhiṃ sakaṃ ajjhāsayaṃ sakaṃ adhippāyaṃ kathaṃ
accayeyya atikkameyya samatikkameyya vītivatteyya? Taṃ kissa hetu? Tassa
sā diṭṭhi tathā samattā samādiṇṇā gahitā parāmaṭṭhā abhiniviṭṭhā
ajjhositā adhimuttā ti, evam pi sakaṃ hi diṭṭhiṃ katham accayeyya?\
     Chandānunīto ruciyā niviṭṭho ti. Chandānunīto ti sakāya diṭṭhiyā
sakāya khantiyā sakāya ruciyā sakāya laddhiyā yāyati niyyati vuyhati
saṃhariyati. Yathā hatthiyānena vā rathayānena vā assayānena vā goyānena
vā ajayānena vā meṇḍakayānena vā oṭṭhayānena vā kharayānena vā yāyati
niyyati vuyhati saṃhariyati;\
\
\
**\[page 065\]**\
*S.N. 781\] Duṭṭhaṭṭhakasuttaniddesu. 65*\
[\[\... content straddling page break has been moved to the page above
\...\]]{.red} evam eva sakāya diṭṭhiyā sakāya khantiyā sakāya ruciyā
sakāya laddhiyā yāyati niyyati vuyhati saṃhariyatī ti, chandānunīto.\
Ruciyā niviṭṭho ti sakāya diṭṭhiyā sakāya khantiyā sakāya ruciyā sakāya
laddhiyā niviṭṭho patiṭṭhito allīno upāgato ajjhosito adhimutto ti,
chandānunīto ruciyā niviṭṭho.\
     Sayaṃ samattāni pakubbamāno ti sayaṃ samattaṃ karoti, paripuṇṇaṃ
karoti, anomaṃ karoti, aggaṃ seṭṭhaṃ viseṭṭhaṃ pāmokkhaṃ uttamaṃ pavaraṃ
karoti; ayaṃ satthā sabbaññū ti sayaṃ samattaṃ karoti, paripuṇṇaṃ
karoti, anomaṃ karoti, aggaṃ seṭṭhaṃ viseṭṭhaṃ pāmokkhaṃ uttamaṃ pavaraṃ
karoti; ayaṃ dhammo svākkhāto, ayaṃ gaṇo supaṭipanno, ayaṃ diṭṭhi
bhaddikā, ayaṃ paṭipadā supaññattā, ayaṃ maggo niyyāniko ti sayaṃ
samattaṃ karoti, paripuṇṇaṃ karoti, anomaṃ karoti, aggaṃ seṭṭhaṃ
viseṭṭhaṃ pāmokkhaṃ uttamaṃ pavaraṃ karoti janeti sañjaneti nibbatteti
abhinibbattetī ti, sayaṃ samattāni pakubbamāno.\
     Yathā hi jāneyya tathā vadeyyā ti yathā jāneyya tathā vadeyya
katheyya bhaṇeyya dīpeyya vohareyya. Sassato loko, idaṃ eva saccaṃ,
moghaṃ aññan ti yathā jāneyya tathā vadeyya katheyya bhaneyya dīpeyya
vohareyya.\
Asassato loko . . . pe . . . n\'; eva hoti na na hoti tathāgato paraṃ
maraṇā, idam eva saccaṃ, mogham aññan ti yathā jāneyya tathā vadeyya
katheyya bhaṇeyya dīpeyya vohareyyā ti, yathā hi jāneyya tathā vadeyya.
Ten\'; āha Bhagavā:\
\
\
**\[page 066\]**\
*66 Aṭṭhakavaggo. \[S.N. 782*\
\
          Sakaṃ hi ditthiṃ kathaṃ accayeyya\
          chandānunīto ruciyā niviṭṭho?\
          sayaṃ samattāni pakubbamāno,\
          yathā hi jāneyya tathā vadeyyā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,3.3(=782): Yo attano sīlavatāni jantu\
               anānupuṭṭho ca paresa pāvā,\
               anariyadhammaṃ kusalā tam āhu,\
               yo ātumānaṃ sayam eva pāvā. \|\| Nidd_I.3:3
\|\|]{.large}\
\
     Yo attano sīlavatāni jantū ti. Yo ti yo yādiso yathāyutto
yathāvihito yathāpakāro yanthānappatto yaṃdhammasamannāgato khattiyo vā
brāhmaṇo vā vesso vā suddo vā gahaṭṭho vā pabbajito vā devo vā manusso
vā. Sīlavatānī ti. Atthi sīlañ c\'; eva vattañ ca, atthi vattaṃ na
sīlaṃ.\
     Katamaṃ sīlañ c\'; eva vattañ ca? Idha bhikkhu sīlavā hoti,
pātimokkhasaṃvarasaṃvuto viharati ācāragocarasampanno, aṇumattesu
vajjesu bhayadassāvī samādāya sikkhati sikkhāpadesu; yo tattha saṃyamo
saṃvaro avītikkamo, idaṃ sīlaṃ; yaṃ samādānaṃ, taṃ vattaṃ; saṃvaratthena
sīlaṃ, samādānatthena vattaṃ; idaṃ vuccati sīlañ c\'; eva vattañ ca.\
     Katamaṃ vattaṃ na sīlaṃ? Aṭṭha dhūtaṅgāni, āraññikaṅgaṃ
piṇḍapātikaṅgaṃ paṃsukūlikaṅgaṃ tecīvarikaṅgaṃ sapadānacārikaṅgaṃ
khalupacchābhattikaṅgaṃ nesajjikaṅgaṃ yathāsanthatikaṅgaṃ; idaṃ vuccati
vattaṃ na sīlaṃ. Viriyasamādānam pi vuccati vattaṃ na sīlaṃ: Kāmaṃ taco
ca nhārū ca aṭṭhi ca avasussatu, sarīre upasussatu maṃsalohitaṃ, yan taṃ
purisathāmena purisabalena purisaviriyena purisaparakkamena pattabbaṃ,\
\
\
**\[page 067\]**\
*S.N. 782\] Duṭṭhaṭṭhakasuttaniddeso. 67*\
[\[\... content straddling page break has been moved to the page above
\...\]]{.red} na taṃ apāpuṇitvā viriyassa saṇṭhānaṃ bhavissatī ti cittaṃ
paggaṇhāti padahati; evarūpaṃ viriyasamādānaṃ vuccati vattaṃ na sīlaṃ.
Na tāvāhaṃ imaṃ pallaṅkaṃ bhindissāmi yāva me anupādāya āsavehi cittaṃ
vimuccissatī ti cittaṃ paggaṇhāti padahati; evarūpam pi viriyasamādānaṃ
vuccati vattaṃ na sīlaṃ.\
         \*Nāssissaṃ, na pivissāmi, vihārato na nikkhamiṃ,\
          na pi passaṃ nipātessaṃ taṇhāsalle anūhate ti\
cittaṃ paggaṇhāti padahati; evarūpam pi viriyasamādānaṃ vuccati vattaṃ
na sīlaṃ. Na tāvāhaṃ imamhā āsanā vuṭṭhahissāmi, caṅkamā orohissāmi,
vihārā nikkhamissāmi, aḍḍhayogā nikkhamissāmi, pāsādā nikkhamissāmi,
hammiyā nikkhamissāmi, guhāya nikkhamissāmi leṇā nikkhamissāmi, kuṭiyā
nikkhamissāmi, kūṭāgārā nikkhamissāmi, aṭṭā nikkhamissāmi, māḷā
nikkhamissāmi, uddhaṇhā nikkhamissāmi, upaṭṭhānasālāya nikkhamissāmi,
maṇḍapā nikkhamissāmi, rukkhamūlā nikkhamissāmi yāva me anupādāya
āsavehi cittaṃ vimuccissatī ti cittaṃ paggaṇhāti padahati; evarūpam pi
viriyasamādānaṃ vuccati vattaṃ na sīlaṃ. Imasmiñ ñeva pubbaṇhasamayaṃ
ariyadhammaṃ āharissāmi samāharissāmi adhigacchissāmi phusayissāmi
sacchikarissāmi ti cittaṃ paggaṇhāti padahati; evarūpam pi
viriyasamādānaṃ vuccati vattaṃ na sīlaṃ. Imasmiñ ñeva majjhantikasamayaṃ
sāyaṇhasamayam purebhattaṃ pacchābhattaṃ purimayāmaṃ majjhimayāmaṃ
pacchimayāmaṃ kāḷe juṇhe vasse hemante gimhe, purime vayokhandhe,
majjhime vayokhandhe, pacchime vayokhandhe ariyadhammaṃ āharissāmi
samāharissāmi adhigacchissāmi phusayissāmi sacchikarissāmī ti cittaṃ
paggaṇhāti padahati;\
\
\
**\[page 068\]**\
*68 Aṭṭhakavaggo. \[S.N. 782*\
[\[\... content straddling page break has been moved to the page above
\...\]]{.red} evarūpam pi viriyasamādānaṃ vuccati vattaṃ na sīlaṃ.\
     Jantū ti satto naro māṇavo poso puggalo jīvo jagū jantu indagū
manujo ti, yo attano sīlavatāni jantu.\
     Anānupuṭṭho ca paresa pāvā ti. Paresan ti paresaṃ khattiyānaṃ
brāhmaṇānaṃ vessānaṃ suddānaṃ gahaṭṭhānaṃ pabbajitānaṃ devānaṃ
manussānaṃ. Anānupuṭṭho ti apuṭṭho apucchito anāyācito anajjhesito
appasadito.\
Pāvā ti attano sīlaṃ vā vattaṃ vā sīlavattaṃ vā pāvadati.\
Aham asmi sīlasampanno ti vā, vattasampanno ti vā, sīlavattasampanno ti
vā, jātiyā vā gottena vā kolaputtikena vā vaṇṇapokkharatāya vā dhanena
vā ajjhenena vā kammāyatanena vā sippāyatanena vā vijjaṭṭhānena vā
sutena vā paṭibhāṇena vā aññataraññatarena vā vatthunā, uccākulā
pabbajito ti vā, mahākulā pabbajito ti vā, mahābhogakulā pabbajito ti
vā, uḷārabhogakulā pabbajito ti vā, ñāto yasassī sagahaṭṭhapabbajitānan
ti vā, lābhi \'mhi
cīvarapiṇḍapātasenāsanagilānapaccayabhesajjaparikkhārānan ti vā,
suttantiko ti vā, vinayadharo ti vā, dhammakathiko ti va, āraññiko ti
vā, piṇḍapātiko ti vā, paṃsukūliko ti vā, tecīvariko ti vā,
sapadānacāriko ti vā, khalupacchābhattiko ti vā, nesajjiko ti va,
yathāsanthatiko ti vā, paṭhamassa jhānassa lābhī ti vā, dutiyassa
jhānassa lābhī ti vā, tatiyassa jhānassa lābhī ti vā, catutthassa
jhānassa lābhī ti vā, ākāsānañcāyatanasamāpattiyā lābhī ti vā,
viññāṇañcāyatanasamāpattiyā lābhī ti vā, ākiñcaññāyatanasamāpattiyā
lābhī ti vā, nevasaññānāsaññāyatanasamāpattiyā lābhī ti vā pāvadati
katheti bhaṇati dīpayati voharatī, ti anānupuṭṭho ca paresa pāvā.\
\
\
**\[page 069\]**\
*S.N. 782\] Duṭṭhaṭṭhakasuttaniddeso. 69*\
     Anariyadhammaṃ kusalā tam āhū ti. Kusalā ti ye te khandhakusalā
dhātukusalā āyatanakusalā paṭiccasamuppādakusalā satipaṭṭhānakusalā
sammappadhānakusalā iddhippādakusalā indriyakusalā balakusalā
bojjhaṅgakusalā maggakusalā phalakusalā nibbānakusalā, te kusalā evam
āhaṃsu: Anariyānaṃ eso dhammo, n\'; eso dhammo ariyānaṃ; bālānaṃ eso
dhammo, n\'; eso dhammo paṇḍitānaṃ; asappurisānaṃ eso dhammo, n\'; eso
dhammo sappurisānan ti evam āhaṃsu evaṃ kathenti evaṃ bhaṇanti evaṃ
dīpayanti evaṃ voharantī ti, anariyadhammaṃ kusalā tam āhu.\
     Yo ātumānaṃ sayam eva pāvā ti. Ātumā vuccati attā.\
Sayam eva pāvā ti sayam eva attānaṃ {pāvadati}: aham asmi sīlasampanno
ti vā, vattasampanno ti vā, sīlavattasampanno ti vā, jātiyā vā gottena
vā kolaputtikena vā vaṇṇapokkharatāya vā dhanena vā ajjhenena vā
kammāyatanena vā sippāyatanena vā vijjaṭṭhānena vā sutena vā paṭibhāṇena
vā aññataraññatarena vā vatthunā, uccākulā pabbajito ti vā, mahākulā
pabbajito ti vā, mahābhogakulā pabbajito ti vā, uḷārabhogakulā pabbajito
ti vā, ñāto yasassī sagahaṭṭhapabbajitānan ti vā, lābhi \'mhi
cīvarapiṇḍapātasenāsanagilānapaccayabhesajjaparikkhārānan ti vā,
suttantiko ti vā, vinayadharo ti vā, dhammakathiko ti vā, āraññiko ti
vā, piṇḍapātiko ti vā, paṃsukūliko ti vā, tecīvariko ti vā,
sapadānacāriko ti vā, khalupacchābhattiko ti vā, nesajjiko ti vā,
yathāsanthatiko ti vā, paṭhamassa jhānassa lābhī ti vā, dutiyassa
jhānassa lābhī ti vā, tatiyassa jhānassa lābhī ti vā, catutthassa
jhānassa lābhī ti vā, ākāsānañcāyatanasamāpattiyā lābhī ti vā,
viññāṇañcāyatanasamāpattiyā lābhī ti vā, ākiñcaññāyatanasamāpattiyā
lābhī ti vā,\
\
\
**\[page 070\]**\
*70 Aṭṭhakavaggo. \[S.N. 782*\
[\[\... content straddling page break has been moved to the page above
\...\]]{.red} nevasaññānāsaññāyatanasamāpattiyā lābhī ti vā pāvadati
katheti bhaṇati dīpayati voharatī ti, yo ātumānaṃ sayam eva pāvā. Ten\';
āha Bhagavā:\
\
          Yo attano sīlavatāni jantu\
          anānupuṭṭho ca paresa pāvā,\
          anariyadhammaṃ kusalā tam āhu,\
          yo ātumānaṃ sayam eva pāvā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,3.4(=783): Santo ca bhikkhu abhinibbutatto\
               iti \'han ti sīlesu akatthamāno\
               tam ariyadhammaṃ kusalā vadanti,\
               yass\'; ussadā n\'; atthi kuhiñci loke. \|\| Nidd_I.3:4
\|\|]{.large}\
\
     Santo ca bhikkhu abhinibbutatto ti. Santo ti rāgassa santattā
santo, dosassa santattā santo, mohassa santattā santo, kodhassa
upanāhassa makkhassa paḷāsassa issāya macchariyassa māyāya sāṭheyyassa
thambhassa sārambhassa mānassa atimānassa madassa pamādassa
sabbakilesānaṃ sabbaduccaritānam sabbadarathānaṃ sabbapariḷāhānaṃ
sabbasantāpānaṃ sabbākusalābhisaṃkhārānaṃ santattā samitattā
vūpasamitattā vijjhātattā nibbutattā vigatattā paṭipassaddhattā santo
vūpasanto nibbuto paṭipassaddho ti, santo.\
     Bhikkhū ti sattannaṃ dhammānaṃ bhinnattā bhikkhu; sakkāyadiṭṭhi
bhinnā hoti, vicikicchā bhinnā hoti, sīlabbataparāmāso bhinno hoti, rāgo
bhinno hoti, doso bhinno hoti, moho bhinno hoti, māno bhinno hoti;
bhinn\'; assa honti pāpakā akusalā dhammā saṃkilesikā ponobbhavikā
sadarā dukkhavipākā āyatiṃ jātijarāmaraṇīyā.\
\
\
**\[page 071\]**\
*S.N. 783\] Duṭṭhaṭṭhakasuttaniddeso. 71*\
          \*Pajjena katena attanā,\
          Sabhiyā ti Bhagavā,\
          parinibbānagato vitiṇṇakaṃkho\
          vibhavañ ca bhavañ ca vippahāya\
          vusitavā khīṇapunabbhavo ti.\
     Santo ca bhikkhu abhinibbutatto ti. Rāgassa nibbāpitattā dosassa
nibbāpitattā mohassa nibbāpitattā abhinibbutatto, kodhassa upanāhassa
makkhassa paḷāsassa issāya macchariyassa māyāya sāṭheyyassa thambhassa
sārambhassa mānassa atimānassa madassa pamādassa sabbakilesānaṃ
sabbaduccaritānaṃ sabbadarathānaṃ sabbapariḷāhānaṃ sabbasantāpānaṃ
sabbākusalābhisaṃkhārānaṃ nibbāpitattā abhinibbutatto ti, santo ca
bhikkhu abhinibbutatto.\
     Iti \'han ti sīlesu akatthamāno ti. Iti \'han ti padasandhi
padasaṃsaggo padapāripūri akkharasamavāyo byañjanasiliṭṭhatā
padānupubbatā-m-etaṃ, iti \'han ti.\
Sīlesu akatthamāno ti. idh\'; ekacco katthī hoti vikatthī; so katthati
vikatthati aham asmi sīlasampanno ti vā vattasampanno ti vā
sīlavattasampanno ti vā, jātiyā vā gottena vā kolaputtikena vā
vaṇṇapokkharatāya vā . . . pe . . . n\';
evasaññānāsaññāyatanasamāpattiyā lābhī ti vā katthati vikatthati. Evaṃ
na katthati na vikatthati, katthanā ārato virato paṭivirato nikkhanto
nissaṭṭho vippamutto visaṃyutto vimariyādikatena cetasā viharati ti, iti
\'han ti sīlesu akatthamāno.\
     Tam ariyadhammaṃ kusalā vadantī ti. Kusalā ti ye te khandhakusalā
dhātukusalā āyatanakusalā paṭiccasamuppādakusalā satipaṭṭhānakusalā
sammappadhānakusalā iddhippādakusalā indriyakusalā balakusalā
bojjhaṅgakusalā maggakusalā phalakusalā nibbānakusalā,\
\
\
**\[page 072\]**\
*72 Aṭṭhakavaggo. \[S.N. 783*\
[\[\... content straddling page break has been moved to the page above
\...\]]{.red} te kusalā evaṃ vadanti. Ariyānaṃ eso dhammo, n\'; eso
dhammo anariyānaṃ; paṇḍitānaṃ eso dhammo, n\'; eso dhammo bālānaṃ;
sappurisānaṃ eso dhammo, n\'; eso dhammo asappurisānan ti, evaṃ vadanti
evaṃ kathenti evaṃ bhaṇanti evaṃ dīpayanti evaṃ voharantī ti, tam
ariyadhammaṃ kusalā vadanti.\
     Yass\'; ussadā n\'; atthi kuhiñci loke ti. Yassā ti arahato
khīṇāsavassa. Ussadā ti satt\'; ussadā, rāgussado dosussado mohussado
mānussado diṭṭhussado kilesussado kammussado. Yass\'; ime ussadā n\';
atthi na santi na saṃvijjanti n\'; upalabbhanti, pahīnā samucchinnā
vūpasantā paṭipassaddhā abhabbuppattikā ñāṇagginā daḍḍhā.\
Kuhiñcī ti kuhiñci kimhici katthaci ajjhattaṃ vā bahiddhā vā
ajjhattabahiddhā vā. Loke ti apāyaloke manussaloke devaloke khandhaloke
dhātuloke āyatanaloke ti, yass\'; ussadā n\'; atthi kuhiñci loke. Ten\';
āha Bhagavā:\
\
          Santo ca bhikkhu abhinibbutatto\
          iti \'han ti sīlesu akatthamāno\
          tam ariyadhammaṃ kusalā vadanti,\
          yass\'; ussadā n\'; atthi kuhiñci loke ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,3.5(=784): Pakappitā saṃkhatā yassa dhammā\
               purakkhatā santi avīvadātā,\
               yad attani passati ānisaṃsaṃ,\
               tan nissito kuppa-paṭicca-santiṃ. \|\| Nidd_I.3:5
\|\|]{.large}\
\
     Pakappitā saṃkhatā yassa dhammā ti. Pakappanā ti dve pakappanā,
taṇhāpakappanā ca diṭṭhipakappanā ca . . . pe . . . ayaṃ taṇhāpakappanā
. . . pe . . . ayaṃ diṭṭhipakappanā. Saṃkhatā ti saṃkhatā visaṃkhatā
abhisaṃkhatā saṇṭhapitā ti pi saṃkhatā;\
\
\
**\[page 073\]**\
*S.N. 784\] Duṭṭhaṭṭhakasuttaniddesu. 73*\
[\[\... content straddling page break has been moved to the page above
\...\]]{.red} athavā aniccā saṃkhatā paṭiccasamuppannā khayadhammā
vayadhammā virāgadhammā nirodhadhammā ti pi saṃkhatā. Yassā ti
diṭṭhigatikassa. Dhammā vuccanti dvāsaṭṭhi diṭṭhigatānī ti, pakappitā
saṃkhatā yassa dhammā.\
     Purakkhatā santi avīvadātā ti. Purekkhārā ti dve purekkhārā,
taṇhāpurekkhāro ca diṭṭhipurekkhāro ca . . . . . . pe . . . ayaṃ
taṇhāpurekkhāro . . . pe . . . ayaṃ diṭṭhipurekkhāro. Tassa
taṇhāpurekkhāro appahīno, diṭṭhipurekkhāro appaṭinissaṭṭho, tassa
taṇhāpurekkhārassa appahīnattā, tassa diṭṭhipurekkhārassa
appaṭinissaṭṭhattā, so taṇhaṃ vā diṭṭhiṃ vā purato katvā carati,
taṇhādhajo taṇhāketu taṇhādhipateyyo diṭṭhidhajo diṭṭhiketu
diṭṭhādhipateyyo taṇhāya vā diṭṭhiyā vā parivārito caratī ti,
purakkhatā. Santī ti santi saṃvijjanti upalabbhanti. Avīvadātā ti
avīvadātā avodātā aparisuddhā saṃkiliṭṭhā saṃkilesikā ti, purekkhatā
santi avīvadātā Yad attani passati ānisaṃsan ti. Yad attanī ti yaṃ
attani. Attā vuccati diṭṭhigataṃ; attano diṭṭhiyā dve ānisaṃse passati,
{diṭṭhadhammikañ} ca ānisaṃsaṃ samparāyikañ ca ānisaṃsaṃ.\
     Katamo diṭṭhiyā {diṭṭhadhammiko} ānisaṃso? Yaṃdiṭṭhiko satthā hoti,
taṃdiṭṭhikā sāvakā honti; taṃdiṭṭhikaṃ satthāraṃ sāvakā sakkaronti
garukaronti mānenti pūjenti apacitiṃ karonti; labhanti ca tatonidānaṃ
cīvarapiṇḍapātasenāsanagilānapaccayabhesajjaparikkhāraṃ. Ayaṃ diṭṭhiyā
diṭṭhadhammiko ānisaṃso.\
     Katamo diṭṭhiyā samparāyiko ānisaṃso? Ayaṃ diṭṭhi alaṃ nāgattāya vā
supaṇṇattāya vā yakkhattāya vā asurattāya vā gandhabbattāya vā
mahārājattāya vā indattāya vā brahmattāya vā devattāya vā. Ayaṃ diṭṭhi
alaṃ suddhiyā visuddhiyā parisuddhiyā muttiyā vimuttiyā parimuttiyā;\
\
\
**\[page 074\]**\
*74 Aṭṭhakavaggo. \[S.N. 784*\
[\[\... content straddling page break has been moved to the page above
\...\]]{.red} imāya diṭṭhiyā sujjhanti visujjhanti parisujjhanti
muccanti vimuccanti parimuccanti, imāya diṭṭhiyā sujjhissāmi
visujjhissāmi parisujjhissāmi muccissāmi vimuccissāmi parimuccissāmī ti
āyatiṃ phalapāṭikaṃkhī hoti. Ayaṃ diṭṭhiyā samparāyiko ānisaṃso.\
     Attano diṭṭhiyā ime dve ānisaṃse passati dakkhati oloketi
nijjhāyati upaparikkhatī ti, yad attani passati ānisaṃsaṃ.\
     Tan nissito kuppa-paticca-santin ti. Tisso santiyo, accantasanti
tadaṅgasanti sammatisanti.\
     Katamā accantasanti? Accantasanti vuccati amataṃ nibbānaṃ; yo so
sabbasaṃkhārasamatho sabbūpadhipaṭinissaggo taṇhakkhayo virāgo nirodho
nibbānaṃ; ayaṃ accantasanti.\
     Katamā tadaṅgasanti? Paṭhamaṃ jhānaṃ samāpannassa nīvaraṇā santā
honti, dutiyaṃ jhānaṃ samāpannassa vitakkavicārā santā honti, tatiyaṃ
jhānaṃ samāpannassa pīti santā hoti, catutthaṃ jhānaṃ samāpannassa
sukhadukkhā santā honti, ākāsānañcāyatanaṃ samāpannassa rūpasaññā
paṭighasaññā nānattasaññā santā honti, viññāṇañcāyatanaṃ samāpannassa
ākāsānañcāyatanasaññā santā hoti, ākiñcaññāyatanaṃ samāpannassa
viññāṇañcāyatanasaññā santā hoti, n\'; evasaññā-nāsaññāyatanaṃ
samāpannassa ākiñcāññāyatanasaññā santā hoti; ayaṃ tadaṅgasanti.\
     Katamā sammatisanti? Sammatisanti vuccanti dvāsaṭṭhi diṭṭhigatā
diṭṭhisantiyo; api ca sammatisanti imasmiṃ atthe adhippetā santatī ti.\
\
\
**\[page 075\]**\
*S.N. 785\] Duṭṭhaṭṭhakasuttaniddeso. 75*\
     Tan nissito kuppa-paṭicca-santin ti kuppasantiṃ pakuppasantim
eritasantiṃ sameritasantiṃ calitasantiṃ ghaṭitasantiṃ kappitasantiṃ
pakappitasantiṃ aniccaṃ saṃkhataṃ paṭiccasamuppannaṃ khayadhammaṃ
vayadhammaṃ virāgadhammaṃ nirodhadhammaṃ santiṃ nissito āsito allīno
upāgato ajjhosito adhimutto ti, tan nissito kuppa-paṭicca-santiṃ.\
Ten\'; āha Bhagavā:\
\
          Pakappitā saṃkhatā yassa dhammā\
          purakkhatā santi avīvadātā,\
          yad attani passati ānisaṃsaṃ,\
          tan nissito kuppa-paṭicca-santin ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,3.6(=785): Diṭṭhīnivesā na hi svātivattā\
               dhammesu niccheyya samuggahītaṃ,\
               tasmā naro tesu nivesanesu\
               nidassatī ādiyati-cca dhammaṃ. \|\| Nidd_I.3:6
\|\|]{.large}\
\
     Diṭṭhīnivesā na hi svātivattā ti. Diṭṭhīnivesā ti sassato loko,
idam eva saccaṃ, mogham aññan ti abhinivesapparāmāso diṭṭhinivesanaṃ;
asassato loko, antavā loko, anantavā loko, taṃ jīvaṃ taṃ sarīraṃ, aññaṃ
jīvaṃ aññaṃ sarīraṃ, hoti tathāgato parammaraṇā, na hoti tathāgato
parammaraṇā, hoti ca na ca hoti tathāgato parammaraṇā, n\'; eva hoti na
na hoti tathāgato parammaraṇā, idam eva saccaṃ, mogham aññan ti
abhinivesapparāmāso diṭṭhinivesanan ti, diṭṭhinivesā. Na hi svātivatā ti
durativattā duttarā duppatarā dussamatikkamā dubbītivattā ti,\
\
\
**\[page 076\]**\
*76 Aṭṭhakavaggo. \[S.N. 785*\
[\[\... content straddling page break has been moved to the page above
\...\]]{.red} diṭṭhīnivesā na hi svātivattā.\
     Dhammesu niccheyya samuggahītan ti. Dhammesū ti dvāsaṭṭhi
diṭṭhigatesu. Niccheyyā ti nicchinitvā vinicchinitvā vicinitvā
pavicinitvā tulayitvā tīrayitvā vibhāvayitvā vibhūtaṃ katvā.
Samuggahītan ti nivesanesu odhisaggāho vilaggāho varaggāho koṭṭhāsaggāho
uccayaggāho samuccayaggāho: idaṃ saccaṃ tacchaṃ tathaṃ bhūtaṃ yāthāvaṃ
aviparittan ti gahitaṃ parāmaṭṭhaṃ abhiniviṭṭhaṃ ajjhositaṃ adhimuttan
ti, dhammesu niccheyya samuggahītaṃ.\
     Tasmā naro tesu nivesanesū ti. Tasmā ti tasmā taṃkāraṇā taṃhetu
taṃpaccayā taṃnidānā. Naro ti satto naro māṇavo poso puggalo jīvo jagū
jantu indagū manujo. Tesu nivesanesū ti tesu diṭṭhinivesanesū ti, tasmā
naro tesu nivesanesu.\
     Nidassatī ādiyati-cca dhamman ti. Nidassatī ti dvīhi kāraṇehi
nidassati, paravicchindanāya vā nidassati, anabhisambhuṇanto vā
nidassati.\
     Kathaṃ paravicchindanāya nidassati? Paro vicchindati: So satthā na
sabbaññū, dhammo na svākkhāto, gaṇo na suppaṭipanno, diṭṭhi na bhaddikā,
paṭipadā na suppaññattā, maggo na niyyāniko; n\'; atth\'; ettha suddhi
vā visuddhi vā parisuddhi vā mutti vā vimutti vā parimutti vā; na tattha
sujjhanti vā visujjhanti vā parisujjhanti vā muccanti vā vimuccanti vā
parimuccanti vā; hīnā nihīnā omakā lāmakā jatukkā parittā ti. Evaṃ paro
vicchindati; evaṃ vicchindiyamāno satthāraṃ nidassati,\
\
\
**\[page 077\]**\
*S.N. 786\] Duṭṭhaṭṭhakasuttaniddeso. 77*\
[\[\... content straddling page break has been moved to the page above
\...\]]{.red} dhammakkhānaṃ nidassati, gaṇaṃ nidassati, diṭṭhiṃ
nidassati, paṭipadaṃ nidassati, maggaṃ nidassati. Evaṃ paravicchindanāya
nidassati.\
     Kathaṃ anabhisambhuṇanto nidassati? Sīlaṃ anabhisambhuṇanto sīlaṃ
nidassati, vattaṃ anabhisambhuṇanto vattaṃ nidassati, sīlavattaṃ
anabhisambhuṇanto sīlavattaṃ nidassati. Evaṃ anabhisambhuṇanto
nidassati.\
     Ādiyati-cca dhamman ti. Satthāraṃ gaṇhāti, dhammakkhānaṃ gaṇhāti,
gaṇaṃ gaṇhāti, diṭṭhiṃ gaṇhāti, paṭipadaṃ gaṇhāti, maggaṃ gaṇhāti,
phalaṃ gaṇhāti parāmasati abhinivisatī ti, nidassatī ādiyati-cca
dhammaṃ.\
Ten\'; āha Bhagavā:\
\
          Diṭṭhīnivesā na hi svātivattā\
          dhammesu niccheyya samuggahītaṃ,\
          tasmā naro tesu nivesanesu\
          nidassatī ādiyati-cca dhamman ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,3.7(=786): Dhonassa hi n\'; atthi kuhiñci loke\
               pakappitā diṭṭhi bhavābhavesu,\
               māyañ ca mānañ ca pahāya dhono\
               sa kena gaccheyya? Anūpayo so. \|\| Nidd_I.3:7
\|\|]{.large}\
\
     Dhonassa hi n\'; atthi kuhiñci loke pakappitā diṭṭhi bhavābhavesū
ti. Dhono ti. Dhonā vuccati paññā, yā paññā pajānanā vicayo pavicayo
dhammavicayo sallakhaṇā upalakkhaṇā paccupalakkhaṇā paṇḍiccaṃ kosallaṃ
nepuññaṃ vebhavyā cintā upaparikkhā bhūri medhā pariṇāyikā vipassanā
sampajjaññaṃ patodo paññā {paññindri-} yam paññābalaṃ paññāsaṭṭhaṃ
paññāpāsādo paññāāloko paññā-obhāso paññāpajjoto paññāratanaṃ amoho
dhammavicayo sammādiṭṭhi.\
     Kiṃkāraṇā dhonā vuccati paññā? Tāya paññāya kāyaduccaritaṃ dhutañ
ca dhotañ ca sandhotañ ca niddhotañ ca,\
\
\
**\[page 078\]**\
*78 Aṭṭhakavaggo. \[S.N. 786*\
[\[\... content straddling page break has been moved to the page above
\...\]]{.red} vacīduccaritaṃ dhutañ ca dhotañ ca sandhotañ ca niddhotañ
ca, manoduccaritaṃ dhutañ ca dhotañ ca sandhotañ ca niddhotañ ca, rāgo
dhuto ca dhoto ca sandhoto ca niddhoto ca, doso moho kodho upanāho
makkho paḷāso issā macchariyaṃ māyā sāṭheyyaṃ thambho sārambho māno
atimāno mado pamādo, sabbe kilesā, sabbe duccaritā, sabbe darathā, sabbe
pariḷāhā, sabbe santāpā, sabbākusalābhisaṃkhārā dhutā ca dhotā ca
sandhotā ca niddhotā ca; taṃ-kāraṇā dhonā vuccati paññā. Athavā
sammādiṭṭhiyā micchādiṭṭhi dhutā ca dhotā ca sandhotā ca niddhotā ca,
sammāsaṃkappena micchāsaṃkappo dhuto ca dhoto ca sandhoto ca niddhoto
ca, sammāvācāya micchāvācā dhutā ca, sammākammantena micchākammanto
dhuto ca, sammā-ājīvena micchāājīvo dhuto ca, sammāvāyāmena micchāvāyāmo
dhuto ca, sammāsatiyā micchāsati dhutā ca, sammāsamādhinā micchāsamādhi
dhuto ca, sammāñāṇena micchāñāṇaṃ dhutañ ca, sammāvimuttiyā
micchāvimutti dhutā ca dhotā cā sandhotā ca niddhotā ca. Athavā ariyena
aṭṭhaṅgikena maggena sabbe kilesā, sabbe duccaritā, sabbe darathā, sabbe
pariḷāhā, sabbe santāpā, sabbākusalābhisaṃkhārā dhutā ca dhotā ca
sandhotā ca niddhotā ca.\
     Arahā imehi dhoneyyehi dhammehi upeto samupeto upagato samupagato
upapanno samupapanno samannāgato; tasmā arahā dhono. So dhutarāgo
dhutapāpo dhutakileso dhutapariḷāho ti dhono.\
     Kuhiñcī ti kuhiñci kimhici katthaci ajjhattaṃ vā bahiddhā vā
ajjhattabahiddhā vā. Loke ti apāyaloke . . . pe . . . āyatanaloke.
Pakappanā ti dve pakappanā,\
\
\
**\[page 079\]**\
*S.N. 786\] Duṭṭhaṭṭhakasuttaniddeso. 79*\
taṇhāpakappanā ca diṭṭhipakappanā ca . . . pe . . . ayaṃ taṇhāpakappanā
. . . pe . . . ayaṃ diṭṭhipakappanā.\
Bhavābhavesu ti bhavābhave, kammabhave, punabbhave, kāmabhave
kammabhave, kāmabhave punabbhave, rūpabhave kammabhave, rūpabhave
punabbhave, arūpabhave kammabhave, arūpabhave punabbhave, punappunaṃ
bhave punappunaṃ gatiyā punappunaṃ upapattiyā punappunaṃ paṭisandhiyā
punappunaṃ attabhāvābhinibbattiyā.\
     Dhonassa hi n\'; atthi kuhiñci loke pakappitā diṭṭhi bhavābhavesū
ti; dhonassa kuhiñci loke bhavābhavesu ca kappitā pakappitā abhisaṃkhatā
saṇṭhapitā diṭṭhi n\'; atthi na santi na saṃvijjanti n\'; upalabbhanti,
pahīnā samucchinnā vūpasantā paṭipassaddhā abhabbuppattikā ñāṇagginā
daḍḍhā ti, dhonassa hi n\'; atthi kuhiñci loke pakappitā diṭṭhi
bhavābhavesu.\
     Māyañ ca mānañ ca pahāya dhono ti. Māyā vuccati vañcanikā cariyā.
Idh\'; ekacco kāyena duccaritaṃ caritvā, vacasā duccaritaṃ caritvā,
manasā duccaritaṃ caritvā, tassa paṭicchādanahetu pāpikaṃ icchaṃ
paṇidahati: Mā maṃ jaññā ti icchati, mā maṃ jaññā ti saṃkappeti, mā maṃ
jaññā ti vācaṃ bhāsati, mā maṃ jaññā ti kāyena parakkamati. Yā evarūpā
māyā māyāvitā accasarā vañcañā nikati nikiraṇā pariharaṇā kuhanā
parikuhaṇā chādanā paricchādanā anuttānikammaṃ anāvikammaṃ vocchādanā
pāpakiriyā; ayaṃ vuccati māyā.\
     Māno ti. Ekavidhena māno, yā cittassa uṇṇati. Duvidhena māno:
attukkaṃsanamāno paravambhanamāno.\
Tividhena māno: seyyo \'ham asmī ti māno, sadiso \'ham asmī ti māno,\
\
\
**\[page 080\]**\
*80 Aṭṭhakavaggo. \[S.N. 786*\
[\[\... content straddling page break has been moved to the page above
\...\]]{.red} hīno \'ham asmī ti māno. Catubbidhena māno: lābhena mānaṃ
janeti, yasena mānaṃ janeti, pasaṃsāya mānaṃ janeti, sukhena mānaṃ
janeti. Pañcavidhena māno: lābhi \'mhi manāpikānaṃ rūpānan ti mānaṃ
janeti, lābhi \'mhi manāpikānaṃ saddānaṃ gandhānaṃ rasānaṃ phoṭṭhabbānan
ti mānaṃ janeti. Chabbidhena māno: cakkhusampadāya mānaṃ janeti,
sotasampadayā ghānasampadāya jivhāsampadāya kāyasampadāya manosampadāya
mānaṃ janeti. Sattavidhena māno: māno atimāno mānātimāno omāno adhimāno
asmimāno micchāmāno. Aṭṭhavidhena māno: lābhena mānaṃ janeti, alābhena
omānaṃ janeti, yasena mānaṃ janeti, ayasena omānaṃ janeti, pasaṃsāya
mānaṃ janeti, nindāya omānaṃ janeti, sukhena mānaṃ janeti, dukkhena
omānaṃ janeti.\
Navavidhena māno: seyyassa seyyo \'ham asmī ti māno, seyyassa sadiso
\'ham asmī ti māno, seyyassa hīno \'ham asmī ti māno, sadisassa seyyo
\'ham asmī ti māno, sadisassa sadiso \'ham asmī ti māno, sadisassa hīno
\'ham asmī ti māno, hīnassa seyyo \'ham asmī ti māno, hīnassa sadiso
\'ham asmī ti māno, hīnassa hīno \'ham asmī ti māno. Dasavidhena māno:
idh\'; ekacco mānaṃ janeti jātiyā vā gottena vā kolaputtikena vā
vaṇṇapokkharatāya vā dhanena vā ajjhenena vā kammāyatanena vā
sippāyatanena vā vijjaṭṭhānena vā sutena vā paṭibhāṇena vā
aññataraññatarena vā vatthunā. Yo evarūpo māno maññanā maññitattaṃ
uṇṇati uṇṇamo dhajo saṃpaggāho ketukamyatā cittassa, ayaṃ vuccati māno.\
     Māyañ ca mānañ ca pahāya dhono ti māyañ ca mānañ ca pahāya
pajahitvā vinoditvā byantīkaritvā anabhāvaṃgametvā ti, māyañ ca mānañ ca
pahāya dhono.\
     Sa kena gaccheyya anūpayo so ti. Upayo ti dve upayā, taṇhūpayo ca
diṭṭhūpayo ca . . . pe . . . ayaṃ taṇhūpayo . . . pe . . . ayaṃ
diṭṭhūpayo. Tassa taṇhūpayo pahīno,\
\
\
**\[page 081\]**\
*S.N. 787\] Duṭṭhaṭṭhakasuttaniddeso. 81*\
[\[\... content straddling page break has been moved to the page above
\...\]]{.red} diṭṭhūpayo paṭinissaṭṭho; taṇhūpayassa pahīnattā,
diṭṭhūpayassa paṭinissaṭṭhattā anūpayo so kena rāgena gaccheyya, kena
dosena gaccheyya, kena mohena gaccheyya, kena mānena gaccheyya, kāya
diṭṭhiyā gaccheyya, kena uddhaccena gaccheyya kāya vicikicchāya
gaccheyya, kehi anusayehi gaccheyya ratto ti vā duṭṭho ti vā mūḷho ti vā
vinibandho ti vā parāmaṭṭho ti vā vikkhepagato ti vā aniṭṭhaṅgato ti vā
thāmagato ti vā?\
Te abhisaṃkhārā pahīnā, abhisaṃkhārānaṃ pahīnattā gatiyā kena gaccheyya
nerayiko ti vā tiracchānayoniko ti vā pittivisayiko ti vā manusso ti vā
devo ti vā rūpī ti vā arūpī ti vā saññī ti vā asaññī ti vā
nevasaññī-nāsaññī ti vā? So hetu n\'; atthi paccayo n\'; atthi kāraṇaṃ
n\'; atthi yena gaccheyyā ti, sa kena gaccheyya? Anūpayo so.\
Ten\'; āha Bhagavā:\
\
          Dhonassa hi n\'; atthi kuhiñci loke\
          pakappitā diṭṭhi bhavābhavesu;\
          māyañ ca mānañ ca pahāya dhono,\
          sa kena gaccheyya? Anūpayo so ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,3.8(=787): Upayo hi dhammesu upeti vādaṃ,\
               anūpayaṃ kena kathaṃ vadeyya?\
               attaṃ nirattaṃ na hi tassa atthi,\
               adhosi so diṭṭhim idh\'; eva sabbaṃ. \|\| Nidd_I.3:8
\|\|]{.large}\
     Upayo hi dhammesu upeti vādan ti. Upayo ti dve upayā, taṇhūpayo ca
diṭṭhūpayo ca . . . pe . . . ayaṃ taṇhūpayo . . . pe . . . ayaṃ
diṭṭhūpayo. Tassa taṇhūpayo appahīno, diṭṭhūpayo appaṭinissaṭṭho,
taṇhūpayassa appahīnattā, diṭṭhūpayassa appaṭinissaṭṭhattā dhammesu
vādaṃ upeti, ratto ti vā duṭṭho ti vā mūḷho ti vā vinibandho ti vā
parāmaṭṭho ti vā vikkhepagato ti vā aniṭṭhaṅgato ti vā thāmagato ti vā;\
\
\
**\[page 082\]**\
*82 Aṭṭhakavaggo. \[S.N. 787*\
[\[\... content straddling page break has been moved to the page above
\...\]]{.red} te abhisaṃkhārā appahīnā, abhisaṃkhārānaṃ appahīnattā
gatiyā vādaṃ upeti, nerayiko ti vā tiracchānayoniko ti vā pittivisayiko
ti vā manusso ti vā devo ti vā rūpī ti vā arūpī ti vā saññī ti vā asaññī
ti vā nevasaññī-nāsaññī ti vā vādaṃ upeti upagacchati gaṇhāti parāmasati
abhinivisatī ti, upayo hi dhammesu upeti vādaṃ.\
     Anūpayaṃ kena kathaṃ vadeyyā? ti. Upayo ti dve upayā, taṇhūpayo ca
diṭṭhūpayo ca . . . pe . . . ayaṃ taṇhūpayo . . . pe . . . ayaṃ
diṭṭhūpayo. Tassa taṇhūpayo pahīno, diṭṭhūpayo paṭinissaṭṭho,
taṇhūpayassa pahīnattā, diṭṭhūpayassa paṭinissaṭṭhattā anūpayaṃ kena
rāgena vadeyya, kena dosena vadeyya, kena mohena vadeyya, kena mānena
vadeyya, kāya diṭṭhiyā vadeyya, kena uddhaccena vadeyya, kāya
vicikicchāya vadeyya, kehi anusayehi vadeyya ratto ti vā duṭṭho ti vā
mūḷho ti vā vinibandho ti vā parāmaṭṭho ti vā vikkhepagato ti vā
aniṭṭhaṅgato ti vā thāmagato ti vā? Te abhisaṃkhārā pahīnā,
abhisaṃkhārānaṃ pahīnattā gatiyā kena vadeyya nerayiko ti vā . . . pe .
. . nevasaññī nāsaññī ti vā? So hetu n\'; atthi, paccayo n\'; atthi,
kāraṇaṃ n\'; atthi yena vadeyya katheyya bhaṇeyya dīpayeyya vohareyyā
ti, anūpayaṃ kena kathaṃ vadeyya?\
     Attaṃ nirattaṃ na hi tassa atthī ti. Attā ti sassatadiṭṭhi n\';
atthi, nirattā ti ucchedadiṭṭhi n\'; atthi, attā ti gahitaṃ n\'; atthi,
nirattā ti muñcitabbaṃ n\'; atthi; yass\'; atthi gahitaṃ tass\'; atthi
muñcitabbaṃ, yass\'; atthi muñcitabbaṃ tass\'; atthi gahitaṃ;
gahaṇamuñcanaṃ samatikkanto arahā vuddhiparihāniṃ vītivatto. So
vuṭṭhavāso ciṇṇacaraṇo . . . pe . . . n\'; atthī tassa punabbhavo ti,
attaṃ nirattaṃ na hi tassa atthi.\
\
\
**\[page 083\]**\
*S.N. 787\] Duṭṭhaṭṭhakasuttaniddeso. 83*\
     Adhosi so diṭṭhim idh\'; eva sabban ti. Tassa dvāsaṭṭhi
diṭṭhigatāni pahīnāni samucchinnāni vūpasantāni paṭipassaddhāni
abhabbuppattikāni ñāṇagginā daḍḍhāni. So sabbaṃ diṭṭhigataṃ idh\'; eva
adhosi dhuni niddhuni pajahi vinodesi byanti-akāsi anabhāvaṃ gamesī ti,
adhosi so diṭṭhim idh\'; eva sabbaṃ. Ten\'; āha Bhagavā:\
\
          Upayo hi dhammesu upeti vādaṃ,\
          anupayaṃ kena kathaṃ vadeyya?\
          attaṃ nirattaṃ na hi tassa atthi,\
          adhosi so diṭṭhim idh\'; eva sabban ti.\
\
\
     TATIYO DUṬṬHAṬṬHAKASUTTANIDDESO NIṬṬHITO.\
\
\
**\[page 084\]**\
*84*\
CATUTTHO SUDDHAṬṬHAKASUTTANIDDESO.\
\
  [Sn_IV,4.1(=788): Passāmi suddhaṃ paramaṃ arogaṃ,\
               diṭṭhena saṃsuddhi narassa hoti,\
               evābhijānaṃ paraman ti ñatvā\
               suddhānupassī ti pacceti ñāṇaṃ. \|\| Nidd_I.4:1
\|\|]{.large}\
\
     Passāmi suddhaṃ paramaṃ arogan ti. Passāmi suddhan ti passāmi
suddhaṃ, dakkhāmi suddhaṃ, olokemi suddhaṃ, nijjhāyāmi suddhaṃ,
upaparikkhāmi suddhaṃ.\
Paramaṃ arogan ti paramaṃ ārogyappattaṃ khemappattaṃ tāṇappattaṃ
leṇappattaṃ saraṇappattaṃ parāyanappattaṃ abhayappattaṃ accutappattaṃ
amatappattaṃ nibbānappattan ti, passāmi suddhaṃ paramaṃ arogaṃ.\
     Diṭṭhena saṃsuddhi narassa hotī ti cakkhuviññāṇena rūpadassanena
narassa suddhi visuddhi parisuddhi mutti vimutti parimutti hoti, naro
sujjhati visujjhati parisujjhati muccati vimuccati parimuccatī ti,
diṭṭhena saṃsuddhi narassa hoti.\
     Evābhijānaṃ paraman ti ñatvā ti evaṃ abhijānanto ājānanto vijānanto
paṭivijānanto pativijjhanto, idaṃ paramaṃ aggaṃ seṭṭhaṃ viseṭṭhaṃ
pāmokkhaṃ uttamaṃ pavaran ti ñatvā jānitvā tulayitvā tīrayitvā
vibhāvayitvā vibhūtaṃ katvā ti, evābhijānaṃ paraman ti ñatvā.\
\
\
**\[page 085\]**\
*S.N. 789\] Suddhaṭṭhakasuttaniddeso. 85*\
     Suddhānupassī ti pacceti ñāṇan ti. Yo suddhaṃ passati so
suddhānupassī. Pacceti ñāṇan ti cakkhuviññāṇena rūpadassanaṃ ñāṇan ti
pacceti, maggo ti pacceti, patho ti pacceti, niyyānan ti paccetī ti,
suddhānupassī ti pacceti ñāṇaṃ. Ten\'; āha Bhagavā:\
\
          Passāmi suddhaṃ paramaṃ arogaṃ,\
          diṭṭhena saṃsuddhi narassa hoti,\
          evābhijānaṃ paraman ti ñātvā,\
          suddhānupassī ti pacceti ñāṇan ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,4.2(=789): Diṭṭhena ce suddhi narassa hoti,\
               ñāṇena vā so pajahāti dukkhaṃ,\
               aññena so sujjhati sopadhīko,\
               diṭṭhī hi naṃ pāva tathā vadānaṃ. \|\| Nidd_I.4:2
\|\|]{.large}\
\
     Diṭṭhena ce suddhi narassa hotī ti cakkhuviññāṇena\* rūpadassanena
ce narassa suddhi visuddhi parisuddhi mutti vimutti parimutti hoti, naro
sujjhati visujjhati parisujjhati muccati vimuccati parimuccatī ti,
diṭṭhena ce suddhi narassa hoti.\
     Ñāṇena vā so pajahāti dukkhan ti cakkhuviññāṇena rūpadassanena ce
naro jātidukkhaṃ pajahati, jarādukkhaṃ pajahati, byādhidukkhaṃ pajahati,
maraṇadukkhaṃ pajahati, sokaparidevadukkhadomanassupāyāsadukkhaṃ
pajahatī ti, ñāṇena vā so pajahāti dukkhaṃ.\
     Aññena so sujjhati sopadhīko ti aññena asuddhimaggena
micchāpaṭipadāya aniyyānapathena aññatra satipaṭṭhānehi aññatra
sammappadhānehi aññatra iddhippādehi aññatra indriyehi aññatra balehi
aññatra bojjhaṅgehi aññatra ariyaṭṭhaṅgikamaggena naro sujjhati
visujjhati parisujjhati muccati vimuccati parimuccati.\
\
\
**\[page 086\]**\
*86 Aṭṭhakavaggo. \[S.N. 789*\
[\[\... content straddling page break has been moved to the page above
\...\]]{.red} Sopadhīko ti sarāgo sadoso samiho samāno sataṇho sadiṭṭhi
sakileso sa-upādāno ti, aññena so sujjhati sopadhīko.\
     Diṭṭhī hi naṃ pāva tathā vadānan ti sā va diṭṭhi taṃ puggalaṃ
{pāvadati}; iti vā yaṃ puggalo micchādiṭṭhiko viparītadassano ti. Tathā
vadānan ti tathā vadantaṃ kathentaṃ bhaṇantaṃ dīpayantaṃ voharantaṃ:
sassato loko, idam eva saccaṃ, mogham aññan ti tathā vadantaṃ kathentaṃ
bhaṇantaṃ dīpayantaṃ voharantaṃ asassato loko, antavā loko, anantavā
loko, taṃ jīvaṃ taṃ sarīraṃ, aññaṃ jīvaṃ aññaṃ sarīraṃ, hoti tathāgato
paraṃmaraṇā, na hoti tathāgato paraṃmaraṇā, hoti ca na ca hoti tathāgato
paraṃmaraṇā, n\'; eva hoti na na hoti tathāgato paraṃmaraṇā, idam eva
saccaṃ, mogham aññan ti tathā vadantaṃ kathentaṃ bhaṇantaṃ dīpayantaṃ
voharantan ti, diṭṭhī hi naṃ pāva tathā vadānaṃ. Ten\'; āha Bhagavā:\
\
\
          Diṭṭhena ce suddhi narassa hoti,\
          ñāṇena vā so pajahāti dukkhaṃ,\
          aññena so sujjhati sopadhīko,\
          diṭṭhī hi naṃ pāva tathā vadānan ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,4.3(=790): Na brāhmaṇo aññato suddhim āha\
               diṭṭhe sute sīlavate mute vā,\
               puññe ca pāpe ca anūpalitto,\
               attañjaho na-y-idha pakubbamāno. \|\| Nidd_I.4:3
\|\|]{.large}\
\
     Na brāhmaṇo aññato suddhim āha diṭṭhe sute sīlavate mute vā ti. Nā
ti paṭikkhepo. Brāhmaṇo ti sattannaṃ dhammānaṃ bāhitattā brāhmaṇo;
sakkāyadiṭṭhi bāhitā hoti, vicikicchā bāhitā hoti, sīlabbataparāmāso
bāhito hoti,\
\
\
**\[page 087\]**\
*S.N.790\] Suddhaṭṭhakasuttaniddeso. 87*\
[\[\... content straddling page break has been moved to the page above
\...\]]{.red} rāgo bāhito hoti, doso bāhito hoti, moho bāhito hoti, māno
bāhito hoti, bāhit\'; assa honti pāpakā akusalā dhammā saṅkilesikā
ponobbhavikā sadarā dukkhavipākā āyatiṃ jātijarāmaraṇīyā:\
          \*Bāhetvā sabbapāpakāni Sabhiyā ti Bhagavā\
          vimalo sādhusamāhito ṭhitatto\
          saṃsāram aticca kevalī so,\
          anissito tādi pavuccate sa brahmā.\
     Na brāhmaṇo aññato suddhim āhā ti brāhmaṇo aññena asuddhimaggena
micchāpaṭipadāya aniyyānapathena aññatra satipaṭṭhānehi aññatra
sammappadhānehi aññatra iddhippādehi aññatra indriyehi aññatra balehi
aññatra bojjhaṅgehi aññatra ariyaṭṭhaṅgikamaggena, suddhiṃ visuddhiṃ
parisuddhiṃ muttiṃ vimuttiṃ parimuttiṃ n\'; āha na katheti na bhaṇati na
dīpayati na voharatī ti, na brāhmaṇo aññato suddhim āha.\
     Diṭṭhe sute sīlavate mute vā ti. Sant\'; eke samaṇabrāhmaṇā
diṭṭhasuddhikā; te ekaccānaṃ rūpānaṃ dassanaṃ maṅgalaṃ paccenti;
ekaccānaṃ rūpānaṃ dassanaṃ amaṅgalaṃ paccenti.\
     Katamesaṃ rūpānaṃ dassanaṃ maṅgalaṃ paccenti?\
Te kālato vuṭṭhahitvā abhimaṅgalagatāni rūpāṇi passanti:\
vātasakuṇaṃ passanti, pussaveḷuvalaṭṭhiṃ passanti, gabbhinitthiṃ
passanti, kumārikaṃ khandhe āropetvā gacchantaṃ passanti, puṇṇaghaṭaṃ
passanti, rohitamacchaṃ passanti, ājaññaṃ passanti, ājaññarathaṃ
passanti,\
\
\
**\[page 088\]**\
*88 Aṭṭhakavaggo. \[S.N. 790*\
usabhaṃ passanti, gokapilaṃ passanti; evarūpānaṃ rūpānaṃ dassanaṃ
maṅgalaṃ paccenti.\
     Katamesaṃ rūpānaṃ dassanaṃ amaṅgalaṃ paccenti?\
Palālapuñjaṃ passanti, takkaghaṭaṃ passanti, rittaghaṭaṃ passanti, naṭaṃ
passanti, naggasamaṇaṃ passanti, kharaṃ passanti, kharayānaṃ passanti,
ekayuttayānaṃ passanti, kāṇaṃ passanti, kuṇiṃ passanti, khañjaṃ
passanti, pakkhahataṃ passanti, jiṇṇakaṃ passanti, byādhikaṃ passanti,
mataṃ passanti; evarūpānaṃ rūpānaṃ dassanaṃ amaṅgalaṃ paccenti. Ime te
samaṇabrāhmaṇā diṭṭhasuddhikā, te diṭṭhena suddhiṃ visuddhiṃ parisuddhiṃ
muttiṃ vimuttiṃ parimuttiṃ paccenti.\
     Sant\'; eke samaṇabrāhmaṇā sutasuddhikā; te ekaccānaṃ saddānaṃ
savanaṃ maṅgalaṃ paccenti; ekaccānaṃ saddānaṃ savanaṃ amaṅgalaṃ
paccenti.\
     Katamesaṃ saddānaṃ savanaṃ maṅgalaṃ paccenti?\
Te kālato vuṭṭhahitvā abhimaṅgalagatāni saddāni suṇanti:\
vaḍḍhā ti vā vaḍḍhamānā ti vā puṇṇā ti vā pussā ti vā assokā ti vā
sumanā ti vā sunakkhattā ti vā sumaṅgalā ti vā sirī ti vā sirivaḍḍhā ti
vā; evarūpānaṃ saddānaṃ savanaṃ maṅgalaṃ paccenti.\
     Katamesaṃ saddānaṃ savanaṃ amaṅgalaṃ paccenti?\
Kāṇo ti vā kuṇī ti vā khañjo ti vā pakkhahato ti vā jiṇṇako ti vā
byādhiko ti vā mato ti vā chinnan ti vā bhinnan ti vā daḍḍhan ti vā
naṭṭhan ti vā n\'; atthī ti vā; evarūpānaṃ saddānaṃ savanaṃ amaṅgalaṃ
paccenti.\
Ime te samaṇabrāhmaṇā sutasuddhikā te sutena suddhiṃ visuddhiṃ
parisuddhiṃ muttiṃ vimuttiṃ parimuttiṃ paccenti.\
     Sant\'; eke samaṇabrāhmaṇā sīlasuddhikā; te sīlamattena
saṃyamamattena saṃvaramattena avītikkamamattena suddhiṃ visuddhiṃ
parisuddhiṃ muttiṃ vimuttiṃ parimuttiṃ paccenti.\
\
\
**\[page 089\]**\
*S.N. 790\] Suddhaṭṭhakasuttaniddeso. 89*\
[\[\... content straddling page break has been moved to the page above
\...\]]{.red}\
     Samaṇo Muṇḍikāputto evam āha: Catūhi kho ahaṃ thapati dhammehi
samannāgataṃ purisapuggalaṃ paññāpemi sampannakusalaṃ paramakusalaṃ
uttamapattippattaṃ samaṇaṃ ayojjhaṃ. Katamehi catūhi? Idha thapati na
kāyena pāpakammaṃ karoti, na pāpikaṃ vācaṃ bhāsati, na pāpakaṃ saṃkappaṃ
saṃkappeti, na pāpakaṃ ājīvaṃ ājīvati. Imehi kho ahaṃ thapati catūhi
dhammehi samannāgataṃ purisapuggalaṃ paññāpemi sampannakusalaṃ
paramakusalaṃ uttamapattippattaṃ samaṇaṃ ayojjhaṃ.\
     Evaṃ eva sant\'; eke samaṇabrāhmaṇā sīlasuddhikā; te sīlamattena
saṃyamamattena saṃvaramattena avītikkamamattena suddhiṃ visuddhiṃ
parisuddhiṃ muttiṃ vimuttiṃ parimuttiṃ paccenti.\
     Sant\'; eke samaṇabrāhmaṇā vattasuddhikā. Te hatthivattikā vā
honti, assavattikā vā honti, govattikā vā honti, kukkuravattikā vā
honti, kākavattikā vā honti, Vāsudevavattikā vā honti, Baladevavattikā
vā honti, Puṇṇabhaddavattikā vā honti, Maṇibhaddavattikā vā honti,
aggivattikā vā honti, nāgavattikā vā honti, supaṇṇavattikā vā honti,
yakkhavattikā vā honti, asuravattikā vā honti, gandhabbavattikā vā
honti, mahārājavattikā vā honti, candavattikā vā honti, suriyavattikā vā
honti, Indavattikā vā honti, Brahmavattikā vā honti, devavattikā vā
honti, disavattikā vā honti. Ime te samaṇabrāhmaṇā vattasuddhikā; tena
vattena suddhiṃ visuddhiṃ parisuddhiṃ muttiṃ vimuttiṃ parimuttiṃ
paccenti.\
     Sant\'; eke samaṇabrāhmaṇā mutavisuddhikā. Te kālato vuṭṭhahitvā
paṭhaviṃ āmasanti, haritaṃ āmasanti, gomayaṃ āmasanti,\
\
\
**\[page 090\]**\
*90 Aṭṭhakavaggo. \[S.N. 790*\
[\[\... content straddling page break has been moved to the page above
\...\]]{.red} kacchapaṃ āmasanti, jālaṃ akkamanti, tilavāhaṃ āmasanti,
pussatilaṃ khādanti, pussatelaṃ makkhenti, pussadantakaṭṭhaṃ khādanti,
pussamattikāya nhāyanti, pussasāṭakaṃ nivāsenti, pussaveṭṭhanaṃ
veṭṭhanti. Ime te samaṇabrāhmaṇā mutasuddhikā; tena mutena suddhiṃ
visuddhiṃ parisuddhiṃ muttiṃ vimuttiṃ parimuttiṃ paccenti.\
     Na brāhmaṇo aññato suddhim āha diṭṭhe sute sīlavate mute vā ti
brāhmaṇo diṭṭhasuddhiyā pi suddhiṃ n\'; āha, sutasuddhiyā pi suddhiṃ
n\'; āha, sīlasuddhiyā pi suddhiṃ n\'; āha, vattasuddhiyā pi suddhiṃ
n\'; āha, mutasuddhiyā pi suddhiṃ n\'; āha na katheti na bhaṇati na
dīpayati na voharatī ti, na brāhmaṇo aññato suddhim āha diṭṭhe sute
sīlavatre mute vā.\
     Puññe ca pāpe ca anūpalitto ti. Puññaṃ vuccati yaṃ kiñci tedhātukaṃ
kusalābhisaṃkhāraṃ; apuññaṃ vuccati sabbaṃ akusalaṃ. Yato
puññābhisaṃkhāro ca apuññābhisaṃkhāro ca āneñjābhisaṃkhāro ca pahīnā
honti ucchinnamūlā tālavatthukatā anabhāvaṅgatā āyatiṃ anuppādadhammā,
ettāvatā puññe ca pāpe ca na limpati na saṃlimpati na upalimpati, alitto
asaṃlitto anūpalitto nikkhanto nissaṭṭho vippamutto visaṃyutto
vimariyādikatena cetasā viharatī ti, puññe ca pāpe ca anūpalitto.\
     Attañjaho na-y-idha pakubbamāno ti. Attañjaho ti attadiṭṭhijaho;
attañjaho ti gāhajaho; attañjaho ti taṇhāvasena diṭṭhivasena gahitaṃ
parāmaṭṭhaṃ abhiniviṭṭhaṃ ajjhositaṃ adhimuttaṃ,\
\
\
**\[page 091\]**\
*S.N. 791\] Suddhaṭṭhakasuttaniddeso. 91*\
[\[\... content straddling page break has been moved to the page above
\...\]]{.red} sabbaṃ taṃ cattaṃ hoti vantaṃ muttaṃ pahīnaṃ
paṭinissaṭṭhaṃ. Na-y-idha pakubbamāno ti puññābhisaṃkhāraṃ vā
apuññābhisaṃkhāraṃ vā āneñjābhisaṃkhāraṃ vā akubbamāno ajanayamāno
asañjanayamāno anibbattayamāno anabhinibbattayamāno ti, attañjaho
na-y-idha pakubbamāno. Ten\'; āha Bhagavā:\
\
          Na brāhmaṇo aññato suddhim āha\
          diṭṭhe sute sīlavate mute vā,\
          puññe ca pāpe ca anūpalitto,\
          attañjaho na-y-idha pakubbamāno ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,4.4(=791): Purimaṃ pahāya aparaṃ sitāse\
               ejānugā te na taranti saṅgaṃ,\
               te uggahāyanti nirassajanti,\
               kapī va sākhaṃ pamukhaṃ gahāya. \|\| Nidd_I.4:4
\|\|]{.large}\
\
     Purimaṃ pahāya aparaṃ sitāse ti purimaṃ satthāraṃ pahāya aparaṃ
satthāraṃ nissitā, purimaṃ dhammakkhānaṃ pahāya aparaṃ dhammakkhānaṃ
nissitā, purimaṃ gaṇaṃ pahāya aparaṃ gaṇaṃ nissitā, purimaṃ diṭṭhiṃ
pahāya aparaṃ diṭṭhiṃ nissitā, purimaṃ paṭipadaṃ pahāya aparaṃ paṭipadaṃ
nissitā, purimaṃ maggaṃ pahāya aparaṃ maggaṃ nissitā sannissitā allīnā
upagatā ajjhositā adhimuttā ti, purimaṃ pahāya aparaṃ sitāse.\
     Ejānugā te na taranti saṅgan ti. Ejā vuccati taṇhā, yo rāgo sārāgo
. . . pe . . . abhijjhā lobho akusalamūlaṃ.\
Ejānugā ti ejānugā ejānugatā ejānusaṭā, ejāya pannā patitā abhibhūtā
pariyādiṇṇacittā. Na taranti saṅgan ti rāgasaṅgaṃ dosasaṅgaṃ mohasaṅgaṃ
mānasaṅgaṃ diṭṭhisaṅgaṃ kilesasaṅgaṃ duccaritasaṅgaṃ na taranti, na
uttaranti na pataranti na samatikkamanti na vītivattantī ti, ejānugā te
na taranti saṅgaṃ.\
     Te uggahāyanti nirassajantī ti satthāram gaṇhanti, taṃ muñcitvā
aññaṃ satthāraṃ gaṇhanti; dhammakkhānaṃ gaṇhanti,\
\
\
**\[page 092\]**\
*92 Aṭṭhakavaggo. \[S.N. 791*\
[\[\... content straddling page break has been moved to the page above
\...\]]{.red} taṃ muñcitvā aññaṃ dhammakkhānaṃ gaṇhanti; gaṇaṃ gaṇhanti,
taṃ muñcitvā aññaṃ gaṇaṃ gaṇhanti; diṭṭhiṃ gaṇhanti, taṃ muñcitvā aññaṃ
diṭṭhiṃ gaṇhanti; paṭipadaṃ gaṇhanti, taṃ muñcitvā aññaṃ paṭipadaṃ
gaṇhanti; maggaṃ gaṇhanti, taṃ muñcitvā aññaṃ maggaṃ gaṇhanti, gaṇhanti
ca muñcanti ca, ādiyanti ca nirassajanti cā ti, te uggahāyanti
nirassajanti.\
     Kapī va sākhaṃ pamukhaṃ gahāyā ti yathā makkaṭo araññe pavane
caramāno sākhaṃ gaṇhāti, taṃ muñcitvā aññaṃ sākhaṃ gaṇhāti, taṃ muñcitvā
aññaṃ sākhaṃ gaṇhāti; evam eva puthū samaṇabrāhmaṇā puthū diṭṭhigatāni
gaṇhanti ca muñcanti ca, ādiyanti ca nirassajanti cā ti, kapī va sākhaṃ
pamukhaṃ gahāya. Ten\'; āha Bhagavā:\
\
          Purimaṃ pahāya aparaṃ sitāse\
          ejānugā te na taranti saṅgaṃ,\
          te uggahāyanti nirassajanti,\
          kapī va sākhaṃ pamukhaṃ gahāyā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,4.5(=792): Sayaṃ samādāya vatāni jantu\
               uccāvacaṃ gacchati saññasatto,\
               vidvā ca vedehi samecca dhammaṃ\
               na uccāvacaṃ gacchati bhūripañño. \|\| Nidd_I.4:5
\|\|]{.large}\
\
     Sayaṃ samādāya vatāni jantu ti. Sayaṃ samādāyā ti sāmaṃ samādāya.
Vatāni ti hatthivattaṃ vā assavattaṃ vā govattaṃ vā kukkuravattaṃ vā
kākavattaṃ vā Vāsudevavattaṃ vā Baladevavattaṃ vā Puṇṇabhaddavattaṃ vā
Maṇibhaddavattaṃ vā aggivattaṃ vā nāgavattaṃ vā supaṇṇavattaṃ vā
yakkhavattaṃ vā asuravattaṃ vā . . . pe . . . disavattaṃ vā ādāya
samādāya ādiyitvā samādiyitvā gaṇhitvā parāmasitvā abhinivisitvā. Jantū
ti satto naro\
\
\
**\[page 093\]**\
*S.N. 792\] Suddhaṭṭhakasuttaniddeso. 93*\
[\[\... content straddling page break has been moved to the page above
\...\]]{.red} . . . pe . . . manujo ti, sayaṃ samādāya vatāni jantu.\
     Uccāvacam gacchati saññasatto ti satthārato satthāraṃ gacchati,
dhammakkhānato dhammakkhānaṃ gacchati, gaṇato gaṇaṃ gacchati, diṭṭhiyā
diṭṭhiṃ gacchati, paṭipadāto paṭipadaṃ gacchati, maggato maggaṃ
gacchati.\
Saññasatto ti kāmasaññāya byāpādasaññāya vihiṃsāsaññāya diṭṭhisaññāya
satto visatto āsatto laggo laggito palibuddho. Yathā bhittikhīle vā
nāgadante vā bhaṇḍaṃ sattaṃ visattaṃ āsattaṃ laggaṃ laggitaṃ
palibuddhaṃ, evam eva kāmasaññāya byāpādasaññāya vihiṃsāsaññāya
diṭṭhisaññāya satto visatto āsatto laggo laggito palibuddho ti,
uccāvacaṃ gacchati saññasatto.\
     Vidvā ca vedehi samecca dhamman ti. Vidvā ti vidvā vijjāgato ñāṇī
buddhimā vibhāvī medhāvī. Vedehī ti vedā vuccanti catūsu maggesu ñāṇaṃ
paññā paññindriyaṃ paññābalaṃ dhammavicayasambojjhaṅgo, vīmaṃsā
vipassanā sammādiṭṭhi; tehi vedehi jātijarāmaraṇassa antagato antappatto
koṭigato koṭippatto pariyantagato pariyantappatto vosānagato
vosānappatto tāṇagato tāṇappatto leṇagato leṇappatto saraṇagato
saraṇappatto abhayagato abhayappatto accutagato accutappatto amatagato
amatappatto nibbānagato nibbānappatto, vedānaṃ vā antagato ti vedagū,
vedehi vā antagato ti vedagū, sattannaṃ dhammānaṃ viditattā vedagū;
sakkāyadiṭṭhi viditā hoti, vicikicchā viditā hoti, sīlabbataparāmaso
vidito hoti, rāgo vidito hoti, doso vidito hoti, moho vidito hoti, māno
vidito hoti, vidit\'; assa honti pāpakā akusalā dhammā saṃkilesikā
ponobbhavikā sadarā dukkhavipākā āyatiṃ jarāmaraṇīyā.\
          \*Vedāni viceyya kevalāni Sabhiyā ti Bhagavā\
          samaṇānaṃ yāni p\'; atthi brāhmaṇānaṃ\
          sabbavedanāsu vītarāgo\
          sabbaṃ vedam aticca vedagū so ti.\
\
\
**\[page 094\]**\
*94 Aṭṭhakavaggo. \[S.N. 792*\
     Vidvā ca vedehi samecca dhamman ti. Samecca abhisamecca dhammaṃ:
sabbe saṃkhārā aniccā ti samecca abhisamecca dhammaṃ; sabbe saṃkhārā
dukkhā ti samecca abhisamecca dhammaṃ; sabbe dhammā anattā ti samecca
abhisamecca dhammaṃ; avijjāpaccayā saṃkhārā ti samecca abhisamecca
dhammaṃ; saṃkhārapaccayā viññāṇan ti samecca abhisamecca dhammaṃ;
viññāṇapaccayā nāmarūpan ti, nāmarūpapaccayā saḷāyatanan ti,
saḷāyatanapaccayā phasso ti, phassapaccayā vedanā ti, vedanāpaccayā
taṇhā ti, taṇhāpaccayā upādānan ti, upādānapaccayā bhavo ti,
bhavapaccayā jātī ti, jātipaccayā jarāmaraṇan ti samecca abhisamecca
dhammaṃ; avijjānirodhā saṃkhāranirodho ti samecca abhisamecca dhammaṃ,
saṃkhāranirodhā viññāṇanirodho ti samecca abhisamecca dhammaṃ,
viññāṇanirodhā nāmarūpanirodho ti, nāmarūpanirodhā saḷāyatananirodho ti,
saḷāyatananirodhā phassanirodho ti, phassanirodhā vedanānirodho ti,
vedanānirodhā taṇhānirodho ti, taṇhānirodhā upādānanirodho ti,
upādānanirodhā bhavanirodho ti, bhavanirodhā jātinirodho ti, jātinirodhā
jarāmaraṇanirodho ti samecca abhisamecca dhammaṃ; idaṃ dukkhan ti
samecca abhisamecca dhammaṃ; ayaṃ dukkhasamudayo ti, ayaṃ dukkhanirodho
ti, ayaṃ dukkhanirodhagāminī paṭipadā ti samecca abhisamecca dhammaṃ;
ime āsavā ti samecca abhisamecca dhammaṃ; ayam āsavasamudayo ti, ayaṃ
āsavanirodho ti, ayaṃ āsavanirodhagāminī paṭipadā ti samecca abhisamecca
dhammaṃ; ime dhammā abhiññeyyā ti samecca abhisamecca dhammaṃ; ime
dhammā pariññeyyā ti, ime dhammā pahātabbā ti, ime dhammā bhāvetabbā ti,
ime dhammā sacchikātabbā ti samecca abhisamecca dhammaṃ; channaṃ
phassāyatanānaṃ samudayañ ca atthaṅgamañ ca assādañ ca ādīnavañ ca
nissaraṇañ ca samecca abhisamecca dhammaṃ; pañcannaṃ upādānakkhandhānaṃ
samudayañ ca atthaṅgamañ ca assādañ ca ādīnavañ ca nissaraṇañ ca samecca
abhisamecca dhammaṃ;\
\
\
**\[page 095\]**\
*S.N. 793\] Suddhaṭṭhakasuttaniddeso. 95*\
[\[\... content straddling page break has been moved to the page above
\...\]]{.red} catunnaṃ mahābhūtānaṃ samudayañ ca atthaṅgamañ ca assādañ
ca ādīnavañ ca nissaraṇañ ca samecca abhisamecca dhammaṃ; yaṃ kiñci
samudayadhammaṃ sabban taṃ nirodhadhamman ti samecca abhisamecca dhamman
ti, vidvā ca vedehi samecca dhammaṃ.\
     Na uccāvacaṃ gacchati bhūripañño ti na satthārato satthāraṃ
gacchati, na dhammakkhānato dhammakkhānaṃ gacchati, na gaṇato gaṇaṃ
gacchati, na diṭṭhiyā diṭṭhiṃ gacchati, na paṭipadāya paṭipadaṃ
gacchati, na maggato maggaṃ gacchati. Bhūripañño ti mahāpañño puthupañño
hāsapañño javanapañño tikkhapañño nibbedhikapañño.\
Bhūri vuccati pathavī; tāya paṭhavīsamāya paññāya vipulāya vitthatāya
samannāgato ti, na uccāvacaṃ gacchati bhūripañño. Ten\'; āha Bhagavā:\
\
          Sayaṃ samādāya vatāni jantu\
          uccāvacaṃ gacchati saññasatto,\
          vidvā ca vedehi samecca dhammaṃ\
          na uccāvacaṃ gacchati bhūripañño ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,4.6(=793): Sa sabbadhammesu visenibhūto\
               yaṃ kiñci diṭṭhaṃ va sutaṃ mutaṃ vā\
               tam evadassiṃ vivaṭaṃ carantaṃ\
               kenīdha lokasmiṃ vikappayeyya? \|\| Nidd_I.4:6
\|\|]{.large}\
\
     Sa sabbadhammesu visenibhuto yaṃ kiñci diṭṭhaṃ va sutaṃ mutaṃ vā
ti. Senā vuccati mārasenā; kāyaduccaritam mārasenā, vacīduccaritaṃ
mārasenā, manoduccaritaṃ mārasenā, rāgo mārasenā, doso mārasenā, moho
mārasenā, kodho upanāho . . . pe . . . sabbākusalābhisaṃkhārā mārasenā.
Vuttaṃ h\'; etaṃ Bhagavatā:\
\
\
**\[page 096\]**\
*96 Aṭṭhakavaggo. \[S.N. 793*\
          \*Kāmā te paṭhamā senā, dutiyārati vuccati,\
          tatiyā khuppipāsā te, catutthī taṇhā pavuccati.\
          Pañcamaṃ thīnamiddhan te, chaṭṭhā bhīrū pavuccati,\
          sattamaṃ vicikicchā te, makkho thambho te aṭṭhamo.\
          Lābho siloko sakkāro micchāladdho ca yo yaso\
          yo c\'; attānaṃ samukkaṃse pare ca avajānati.\
          Esā Namuci te senā Kaṇhassābhippahāriṇī,\
          na naṃ asūro jināti, jetvā ca labhate sukhan ti.\
     Yato catūhi maggehi sabbā ca mārasenā, sabbe ca paṭisenikarā
kilesā, jitā ca parājitā ca bhaggā vippaluggā paraṃmukhā, so vuccati
visenibhūto. So diṭṭhe visenibhūto, sute visenibhūto, mute visenibhūto,
viññāte visenibhūto ti, sa sabbadhammesu visenibhūto yaṃ kiñci diṭṭhaṃ
va sutaṃ mutaṃ vā.\
     Tam evadassiṃ vivaṭaṃ carantan ti tam eva suddhadassiṃ
visuddhadassiṃ parisuddhadassiṃ vodānadassiṃ pariyodānadassiṃ; athavā
suddhadassanaṃ visuddhadassanaṃ parisuddhadassanaṃ vodānadassanaṃ
pariyodānadassanaṃ. Vivaṭan ti. Taṇhāchadanaṃ kilesachadanaṃ
avijjāchadanaṃ; tāni chadanāni vivaṭāni honti viddhaṃsitāni upaghātitāni
samugghātitāni pahīnāni samucchinnāni vūpasantāni paṭipassaddhāni
abhabbuppattikāni ñāṇagginā daḍḍhāni. Carantan ti carantaṃ vicarantaṃ
iriyantaṃ vattantaṃ pālentaṃ yapentaṃ yāpentan ti, tam evadassiṃ vivaṭaṃ
carantaṃ.\
\
\
**\[page 097\]**\
*S.N. 794\] Suddhaṭṭhakasuṭṭaniddeso. 97*\
     Kenīdha lokasmiṃ vikappayeyyā ti. Kappā ti dve kappā, taṇhākappo ca
diṭṭhikappo ca . . . pe . . . ayaṃ taṇhākappo . . . pe . . . ayaṃ
diṭṭhikappo. Tassa taṇhākappo pahīno, diṭṭhikappo paṭinissaṭṭho;
taṇhākappassa pahīnattā diṭṭhikappassa paṭinissaṭṭhattā kena rāgena
kappeyya, kena dosena kappeyya, kena mohena kappeyya, kena mānena
kappeyya, kāya diṭṭhiyā kappeyya, kena uddhaccena kappeyya, kāya
vicikicchāya kappeyya, kehi anusayehi kappeyya ratto ti vā duṭṭho ti vā
mūḷho ti vā vinibandho ti vā parāmaṭṭho ti vā vikkhepagato ti vā
aniṭṭhaṅgato ti vā thāmagato ti vā? Te abhisaṃkhārā pahīnā,
abhisaṃkhārānaṃ pahīnattā gatiyā kena kappeyya nerayiko ti vā,
tiracchānayoniko ti vā pittivisayiko ti vā manusso ti vā devo ti vā rūpī
ti vā arūpī ti vā saññī ti vā asaññī ti vā nevasaññi-nāsaññī ti vā? So
hetu n\'; atthi, paccayo n\'; atthi, kāraṇaṃ n\'; atthi yena kappeyya
vikappeyya vikappam āpajjeyya. Lokasmin ti apāyaloke manussaloke
devaloke khandhaloke dhātuloke āyatanaloke ti, kenīdha lokasmiṃ
vikappayeyya. Ten\'; āha Bhagavā:\
\
          Sa sabbadhammesu visenibhūto\
          yaṃ kiñci diṭṭhaṃ va sutaṃ mutaṃ vā\
          tam evadassiṃ vivaṭaṃ carantaṃ\
          kenīdha lokasmiṃ vikappayeyyā? ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,4.7(=794): Na kappayanti, na purekkharonti,\
               accantasuddhī ti na te vadanti;\
               ādānaganthaṃ gathitaṃ visajja\
               āsaṃ na kubbanti kuhiñci loke. \|\| Nidd_I.4:7
\|\|]{.large}\
\
     Na kappayanti na purekkharontī ti. Kappā ti dve kappā, taṇhākappo
ca diṭṭhikappo ca . . . pe . . . ayaṃ taṇhākappo . . . pe . . . ayaṃ
diṭṭhikappo. Tesaṃ taṇhākappo pahīno, diṭṭhikappo paṭinissaṭṭho;
taṇhākappassa pahīnattā diṭṭhikappassa paṭinissaṭṭhattā taṇhākappaṃ vā
diṭṭhikappaṃ vā na kappenti na janenti na sañjanenti na nibbattenti
nābhinibbattentī ti,\
\
\
**\[page 098\]**\
*98 Aṭṭhakavaggo. \[S.N. 794*\
[\[\... content straddling page break has been moved to the page above
\...\]]{.red} na kappayanti. Na purekkharontī ti. Dve purekkhārā,
taṇhāpurekkhāro ca diṭṭhipurekkhāro ca . . . pe . . . Ayaṃ
taṇhāpurekkhāro . . . pe . . . ayaṃ diṭṭhipurekkhāro. Tesaṃ
taṇhāpurekkāro pahīno, diṭṭhipurekkhāro paṭinissaṭṭho;
taṇhāpurekkhārassa pahīnattā diṭṭhipurekkhārassa paṭinissaṭṭhattā na
taṇhaṃ vā na diṭṭhiṃ vā purato katvā caranti; na taṇhādhajā, na
taṇhāketū, na taṇhādhipateyyā; na diṭṭhidhajā, na diṭṭhiketū, na
diṭṭhādhipateyyā; na taṇhāya vā na diṭṭhiyā vā parivāritā carantī ti, na
kappayanti na purekkharonti.\
     Accantasuddhī ti na te vadantī ti. Accantasuddhī ti
anaccantasuddhiṃ saṃsārasuddhiṃ akiriyasuddhiṃ sassatavādaṃ na vadanti
na kathenti na bhaṇanti na dīpayanti na voharantī ti, accantasuddhī ti
na te vadanti.\
     Ādānaganthaṃ gathitaṃ visajjā ti. Ganthā ti cattāro ganthā,
abhijjhā kāyagantho, byāpādo kāyagantho, sīlabbataparāmāso kāyagantho,
idaṃsaccābhiniveso kāyagantho.\
     Attano diṭṭhiyā rāgo abhijjhā kāyagantho. Paravādesu āghāto
appaccayo byāpādo kāyagantho. Attano sīlaṃ vā vattaṃ vā sīlabbataṃ vā
parāmasan ti sīlabbataparāmāso kāyagantho. Attano diṭṭhe
idaṃsaccābhiniveso kāyagantho.\
     Kiṃkāraṇā vuccanti ādānagantho? Tehi ganthehi rūpaṃ ādiyanti
upādiyanti gaṇhanti parāmasanti abhinivisanti, vedanaṃ saññaṃ saṃkhāre
viññānaṃ gatiṃ upapattiṃ paṭisandhiṃ bhavaṃ saṃsāravaṭṭaṃ ādiyanti
upādiyanti gaṇhanti parāmasanti abhinivisanti; taṃkāranā vuccanti
ādānagantho.\
     Visajjā ti ganthe vossajjitvā vā visajja; athavā ganthe gathite
ganthite bandhe vibandhe ābandhe lagge laggite palibuddhe photayitvā vā
visajja;\
\
\
**\[page 099\]**\
*S.N. 795\] Suddhaṭṭhakasuṭṭaniddeso. 99*\
[\[\... content straddling page break has been moved to the page above
\...\]]{.red} yathā vayhaṃ vā rathaṃ vā sakaṭaṃ vā sandamānikaṃ vā
sajjaṃ visajjaṃ karonti vikopenti, evam eva ganthe vossajjitvā vā
visajja; athavā ganthe gathite ganthite bandhe vibandhe ābandhe lagge
laggite palibuddhe phoṭayitvā vā visajjā ti, ādānaganthaṃ gathitaṃ
visajja.\
     Āsaṃ na kubbanti kuhiñci loke ti. Āsā vuccati taṇhā, yo rāgo sārāgo
. . . pe . . . abhijjhā lobho akusalamūlaṃ.\
Āsaṃ na kubbantī ti āsaṃ na kubbanti na janenti na sañjanenti na
nibbattenti nābhinibbattenti. Kuhiñcī ti kuhiñci kimhici katthaci
ajjhattaṃ vā bahiddhā vā ajjhattabahiddhā vā. Loke ti apāyaloke . . . pe
. . . āyatanaloke ti, āsaṃ na kubbanti kuhiñci loke. Ten\'; āha
Bhagavā:\
\
          Na kappayanti, na purekkharonti\
          accantasuddhī ti na te vadanti,\
          ādānaganthaṃ gathitaṃ visajja\
          āsaṃ na kubbanti kuhiñci loke ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,4.8(=795): Sīmātigo brāhmaṇo, tassa n\'; atthi\
               ñatvā ca disvā ca samuggahītaṃ;\
               na rāgarāgī na virāgaratto,\
               tassīdaṃ n\'; atthi param uggahītaṃ. \|\| Nidd_I.4:8
\|\|]{.large}\
\
     Sīmātigo brāhmaṇo, tassa n\'; atthi ñatvā ca disvā ca samuggahītan
ti. Sīmā ti catasso sīmāyo; sakkāyadiṭṭhi vicikicchā sīlabbataparāmāso
diṭṭhānusayo vicikicchānusayo tadekaṭṭhā ca kilesā, ayaṃ paṭhamā sīmā;
oḷārikaṃ kāmarāgasaṃyojanaṃ, paṭighasaṃyojanaṃ, oḷāriko kāmarāgānusayo,
paṭighānusayo, tadekaṭṭhā ca kilesā, ayaṃ dutiyā sīmā; aṇusahagataṃ
kāmarāgasaṃyojanaṃ, paṭighasaṃyojanaṃ, aṇusahagato kāmarāgānusayo,
paṭighānusayo, tadekaṭṭhā ca kilesā; ayaṃ tatiyā sīmā; rūparāgo
arūparāgo māno uddhaccaṃ avijjā,\
\
\
**\[page 100\]**\
*100 Aṭṭhakavaggo. \[S.N. 795*\
[\[\... content straddling page break has been moved to the page above
\...\]]{.red} mānānusayo bhavarāgānusayo avijjānusayo tadekaṭṭhā ca
kilesā, ayaṃ catutthā sīmā. Yato catūhi ariyamaggehi imā catasso sīmāyo
atikkanto hoti samatikkanto vītivatto, so vuccati sīmātigo. Brāhmaṇo ti
sattannaṃ dhammānaṃ bāhitattā brāhmaṇo . . . pe . . . anissito tādi
pavuccate brahmā.\
Tassā ti arahato khīṇāsavassa. Ñatvā ti paracittañāṇena vā ñatvā,
pubbenivāsānussatiñāṇena vā ñatvā. Disvā ti maṃsacakkhunā vā
dibbacakkhunā vā disvā ti, sīmātigo brāhmaṇo tassa n\'; atthi ñatvā ca
disvā ca. Samuggahītan ti tassa idaṃ paramaṃ aggaṃ seṭṭhaṃ viseṭṭhaṃ
pāmokkhaṃ uttamaṃ pavaran ti gahitaṃ parāmaṭṭhaṃ abhiniviṭṭhaṃ
ajjhositaṃ adhimuttaṃ n\'; atthī ti n\'; atthi na santi na saṃvijjati
n\'; upalabbhati, pahīnaṃ samucchinnaṃ vūpasantaṃ paṭipassaddhaṃ
abhabbuppattikaṃ ñāṇagginā daḍḍhan ti, sīmātigo brāhmaṇo tassa n\';
atthi ñatvā ca disvā ca samuggahītaṃ.\
     Na rāgarāgī na virāgaratto ti. Rāgarattā vuccanti ye pañcasu
kāmaguṇesu rattā giddhā gadhitā mucchitā ajjhopannā laggā laggitā
palibuddhā. Virāgarattā vuccanti ye rūpāvacarārūpāvacarasamāpattīsu
rattā giddhā gadhitā mucchitā ajjhopannā laggā laggitā palibuddhā.\
Na rāgarāgī na virāgaratto ti yato kāmarāgo ca rūparāgo ca arūparāgo ca
pahīnā honti ucchinnamūlā tālavatthukatā anabhāvaṅgatā āyatiṃ
anuppādadhammā, ettāvatā na rāgarāgī na virāgaratto.\
     Tassīdaṃ n\'; atthi param uggahītan ti. Tassā ti arahato
khīṇāsavassa. Tassa idaṃ paramaṃ aggaṃ seṭṭham viseṭṭhaṃ pāmokkhaṃ
uttamaṃ pavaran ti gahitaṃ parāmaṭṭhaṃ abhiniviṭṭhaṃ ajjhositaṃ
adhimuttaṃ n\'; atthī ti n\'; atthi na santi na saṃvijjati n\';
upalabbhati,\
\
\
**\[page 101\]**\
*S.N. 795\] Suddhaṭṭhakasuṭṭaniddeso. 101*\
[\[\... content straddling page break has been moved to the page above
\...\]]{.red} pahīnaṃ samucchinnaṃ vūpasantaṃ paṭipassaddhaṃ
abhabbuppattikaṃ ñāṇagginā daḍḍhan ti, tassīdaṃ n\'; atthi param
uggahītaṃ. Ten\'; āha Bhagavā:\
\
          Sīmātigo brāhmaṇo, tassa n\'; atthi\
          ñatvā ca disvā ca samuggahītaṃ;\
          na rāgarāgī, na virāgaratto,\
          tassīdaṃ n\'; atthi param uggahītan ti.\
\
\
     CATUTTHO SUDDHAṬṬHAKASUTTANIDDESO NIṬṬHITO.\
\
\
**\[page 102\]**\
*102*\
PAÑCAMO PARAMAṬHAKASUTTANIDDESO.\
\
  [Sn_IV,5.1(=796): Paraman ti diṭṭhīsu paribbasāno,\
               yad utariṃkurute jantu loke\
               hīnā ti aññe tato sabba-m-āha,\
               tasmā vivādāni avītivatto. \|\| Nidd_I.5:1 \|\|]{.large}\
\
     Paraman ti diṭṭhīsu paribbasāno ti. Sant\'; eke samaṇabrāhmaṇā
diṭṭhigatikā. Te dvāsaṭṭhiyā diṭṭhigatānaṃ aññataraññataradiṭṭhigataṃ,
idaṃ paramaṃ aggaṃ seṭṭhaṃ viseṭṭhaṃ pāmokkhaṃ uttamaṃ pavaran ti
gahetvā uggahetvā gaṇhitvā parāmasitvā abhinivisitvā, sakāya sakāya
diṭhiyā vasanti saṃvasanti āvasanti parivasanti. Yathā āgārikā vā
gharesu vasanti, sāpattikā vā āpattīsu vasanti, sakilesā vā kilesesu
vasanti; evam eva sant\'; eke samaṇabrāhmaṇā diṭṭhigatikā; te
dvāsaṭṭhiyā diṭṭhigatānaṃ aññataraññataraṃ diṭṭhigataṃ, idaṃ paramaṃ
aggaṃ seṭṭhaṃ viseṭṭhaṃ pāmokhaṃ uttamaṃ pararan ti gahetvā uggahetvā
gaṇhitvā parāmasitvā abhinivisitvā, sakāya sakāya diṭṭhiyā vasanti
saṃvasanti āvasanti parivasantī ti, paraman ti diṭṭhīsu paribbasāno.\
     Yad uttariṃkurute jantu loke ti. Yadan ti yaṃ. Uttariṃkurute ti
uttariṃkaroti, aggaṃ seṭṭhaṃ viseṭṭhaṃ pāmokkhaṃ uttamaṃ pavaraṃ
karoti:\
\
\
**\[page 103\]**\
*S.N. 796\] Paramaṭṭhakasuttaniddeso. 103*\
[\[\... content straddling page break has been moved to the page above
\...\]]{.red} ayaṃ satthā sabbaññū ti uttariṃ karoti, aggaṃ seṭṭhaṃ
viseṭṭhaṃ pāmokkhaṃ uttamaṃ pavaraṃ karoti; ayaṃ dhammo svakkhāto, ayaṃ
gaṇo supaṭipanno, ayaṃ diṭṭhi bhaddikā, ayaṃ paṭipadā supaññattā, ayaṃ
maggo niyyāniko ti uttariṃ karoti, aggaṃ seṭṭhaṃ viseṭṭhaṃ pāmokkhaṃ
uttamaṃ pavaraṃ karoti nibbatteti abhinibbatteti. Jantū ti satto naro .
. . pe . . . manujo. Loke ti apāyaloke . . . pe . . . āyatanaloke ti,
yad uttariṃkurute jantu loke.\
     Hīnā ti aññe tato sabba-m-āhā ti. Attano satthāraṃ dhammakkhānaṃ
gaṇaṃ diṭṭhiṃ paṭipadaṃ maggaṃ ṭhapetvā, sabbe parappavāde khipati
ukkhipati parikkhipati: so satthā na sabbaññū, dhammo na svākkhāto, gaṇo
na supaṭipanno, diṭṭhi na bhaddikā, paṭipadā na supaññattā, maggo na
niyyāniko; n\'; atth\'; ettha suddhi vā visuddhi vā parisuddhi vā mutti
vā vimutti vā parimutti vā; na tattha sujjhanti vā visujjhanti vā
parisujjhanti vā muccanti vā vimuccanti vā parimuccanti vā; hīnā nihīnā
omakā lāmakā jatukkā parittā ti evam āha evaṃ katheti evaṃ bhaṇati evaṃ
dīpayati evaṃ voharatī ti, hīnā ti aññe tato sabba-m-āha.\
     Tasmā vivādāni avītivatto ti tasmā taṃkāraṇā taṃhetu tappaccayā
taṃnidānā diṭṭhikalahāni diṭṭhibhaṇḍaṇāni diṭṭhiviggahāni diṭṭhivivādāni
diṭṭhimedhagāni avītivatto anatikkanto asamatikkanto ti, tasmā vivādāni
avītivatto. Ten\'; āha Bhagavā:\
\
          Paraman ti diṭṭhīsu paribbasāno,\
          yad uttariṃkurute jantu loke\
          hīnā ti aññe tato sabba-m-āha,\
          tasmā vivādāni avītivatto ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
**\[page 104\]**\
*104 Aṭṭhakavaggo. \[S.N. 797*\
\
  [Sn_IV,5.2(=797): Yad attanī passati ānisaṃsaṃ\
               diṭṭhe sute sīlavate mute vā,\
               tad eva so tattha samuggahāya\
               nihīnato passati sabbam aññaṃ. \|\| Nidd_I.5:2
\|\|]{.large}\
\
     Yad attanī passati ānisaṃsaṃ diṭṭhe sute sīlavate mute vā ti. Yad
attanī ti yaṃ attani. Attā vuccati diṭṭhigataṃ.\
Attano diṭṭhiyā dve ānisaṃse passati; diṭṭhadhammikañ ca ānisaṃsaṃ,
samparāyikañ ca ānisaṃsaṃ.\
     Katamo diṭṭhiyā diṭṭhadhammiko ānisaṃso? Yaṃdiṭṭhiko satthā hoti,
taṃdiṭṭhikā sāvakā honti, taṃditthikaṃ satthāraṃ sāvakā sakkaronti
garukaronti mānenti pūjenti apacitiṃ karonti; labhanti ca tatonidānaṃ
cīvarapiṇḍapātasenāsanagilānapaccayabhesajjaparikkhāraṃ.\
Ayaṃ diṭṭhiyā diṭṭhadhammiko ānisaṃso.\
     Katamo diṭṭhiyā samparāyiko ānisaṃso? Ayaṃ diṭṭhi alaṃ nāgattāya vā
supaṇṇattāya vā yakkhattāya vā asurattāya vā gandhabbattāya vā
mahārājattāya vā indattāya vā brahmattāya vā devattāya vā. Ayaṃ diṭṭhi
alaṃ suddhiyā visuddhiyā parisuddhiyā muttiyā vimuttiyā parimuttiyā;
imāya diṭṭhiyā sujjhanti visujjhanti parisujjhanti muccanti vimuccanti
parimuccanti; imāya diṭṭhiyā sujjhissāmi visujjhissāmi parisujjhissāmi
muccissāmi vimuccissāmi parimuccissāmī ti āyatiṃ phalapāṭikaṃkhī hoti.
Ayaṃ diṭṭhiyā samparāyiko ānisaṃso.\
Attano diṭṭhiyā ime dve ānisaṃse passati.\
     Diṭṭhasuddhiyā pi dve ānisaṃse passati; sutasuddhiyā pi dve
ānisaṃse passati; sīlasuddhiyā pi dve ānisaṃse passati; vattasuddhiyā pi
dve ānisaṃse passati; mutasuddhiyā pi dve ānisaṃse passati:
diṭṭhadhammikañ ca ānisaṃsaṃ, sāmparāyikañ ca ānisaṃsaṃ.\
     Katamo mutasuddhiyā diṭṭhadhammiko ānisaṃso?\
Yaṃdiṭṭhiko satthā hoti, taṃdiṭṭhikā sāvakā honti . . . pe . . . ayaṃ
mutasuddhiyā diṭṭhadhammiko ānisaṃso.\
\
\
**\[page 105\]**\
*S.N. 798\] Paramaṭṭhakasuttaniddeso. 105*\
     Katamo mutasuddhiyā samparāyiko ānisaṃso? Ayaṃ diṭṭhi alaṃ
nāgattāya vā . . . pe . . . ayaṃ mutasuddhiyā saṃparāyiko ānisaṃso.
Mutasuddhiyā pi ime dve ānisaṃse passati dakkhati oloketi nijjhāyati
upaparikkhatī ti, yad attanī passati ānisaṃsaṃ diṭṭhe sute sīlavate mute
vā.\
     Tad eva so tattha samuggahāyā ti. Tad evā ti taṃ diṭṭhigataṃ.
Tatthā ti sakāya diṭṭhiyā sakāya khantiyā sakāya ruciyā sakāya laddhiyā.
Samuggahāyā ti idaṃ paramaṃ aggaṃ seṭṭhaṃ viseṭṭhaṃ pāmokkhaṃ uttamaṃ
pavaran ti gahetvā uggahetvā gaṇhitvā parāmasitvā abhinivisitvā ti, tad
eva so tattha samuggahāya.\
     Nihīnato passati sabbam aññan ti. Aññaṃ satthāraṃ dhammakkhānaṃ
gaṇaṃ diṭṭhiṃ paṭipadaṃ maggaṃ hīnato nihīnato omakato lāmakato
jatukkato parittato passati dakkhati oloketi nijjhāyati upaparikkhatī
ti, nihīnato passati sabbam aññaṃ. Ten\'; āha Bhagavā:\
\
          Yad attanī passati ānisaṃsaṃ\
          diṭṭhe sute sīlavate mute vā,\
          tad eva so tattha samuggahāya\
          nihīnato passati sabbam aññan ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,5.3(=798): Taṃ vā pi ganthaṃ kusalā vadanti\
               yaṃ nissito passati hīnam aññaṃ,\
               tasmā hi diṭṭhaṃ va sutaṃ mutaṃ vā\
               sīlabbataṃ bhikkhu na nissayeyya. \|\| Nidd_I.5:3
\|\|]{.large}\
\
     Taṃ vā pi ganthaṃ kusalā vadantī ti. Kusalā ti ye te khandhakusalā
dhātukusalā āyatanakusalā paṭiccasamuppādakusalā satipaṭṭhānakusalā
sammappadhānakusalā iddhippādakusalā indriyakusalā balakusalā
bojjhaṅgakusalā maggakusalā phalakusalā nibbānakusalā, te kusalā evaṃ
vadanti: gantho eso, lambanaṃ etaṃ, bandhanaṃ etaṃ,\
\
\
**\[page 106\]**\
*106 Aṭṭhakavaggo. \[S.N. 798*\
palibodho eso ti evaṃ vadanti evaṃ kathenti evaṃ bhaṇanti evaṃ dīpayanti
evaṃ voharantī ti, taṃ vā pi ganthaṃ kusalā vadanti.\
     Yaṃ nissito passati hīnam aññan ti. Yaṃ nissito ti yam satthāraṃ
dhammakkhānaṃ gaṇaṃ diṭṭhiṃ paṭipadaṃ maggaṃ nissito sannissito allīno
upagato ajjhosito adhimutto. Passati hīnam aññan ti aññaṃ satthāraṃ
dhammakkhānaṃ gaṇaṃ diṭṭhiṃ paṭipadaṃ maggaṃ hīnato nihīnato omakato
lāmakato jatukkato parittato passati dakkhati oloketi nijjhāyati
upaparikkhatī ti, yaṃ nissito passati hīnam aññaṃ.\
     Tasmā hi diṭṭhaṃ va sutaṃ mutaṃ vā sīlabbataṃ bhikkhu na nissayeyyā
ti. Tasmā ti tasmā taṃkāraṇā taṃhetu tappaccayā taṃnidānā. Diṭṭhaṃ vā
diṭṭhasuddhiṃ vā sutaṃ vā sutasuddhiṃ vā mutaṃ vā mutasuddhiṃ vā sīlaṃ
vā sīlasuddhiṃ vā vattaṃ vā vattasuddhiṃ vā na nissayeyya na gaṇheyya na
parāmaseyya nābhiniviseyyā ti, tasmā hi diṭṭhaṃ va sutaṃ mutaṃ vā
sīlabbataṃ bhikkhu na nissayeyya. Ten\'; āha Bhagavā:\
\
          Taṃ vā pi ganthaṃ kusalā vadanti\
          yam nissito passati hīnam aññaṃ,\
          tasmā hi diṭṭhaṃ va sutaṃ mutaṃ vā\
          sīlabbataṃ bhikkhu na nissayeyyā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,5.4(=799): Diṭṭhiṃ pi lokasmiṃ na kappayeyya\
               ñāṇena vā sīlavatena vā pi,\
               samo ti attānam anūpaneyya,\
               hīno na maññetha, visesi vā pi. \|\| Nidd_I.5:4
\|\|]{.large}\
\
     Diṭṭhiṃ pi lokasmiṃ na kappayeyya ñāṇena vā sīlavatena vā pī ti.
Aṭṭhasamāpattiñāṇena vā pañcābhiññāñāṇena vā micchāñāṇena vā sīlena vā
vattena vā sīlavattena vā diṭṭhiṃ na kappayeyya na janeyya na sañjaneyya
na nibbatteyya nābhinibbatteyya.\
\
\
**\[page 107\]**\
*S.N. 800\] Paramaṭṭhakasuttaniddeso. 107*\
[\[\... content straddling page break has been moved to the page above
\...\]]{.red} Lokasmin ti apāyaloke manussaloke devaloke khandhaloke
dhātuloke āyatanaloke ti, diṭṭhiṃ pi lokasmiṃ na kappayeyya ñāṇena vā
sīlavatena vā pi.\
     Samo ti attānam anūpaneyyā ti. Sadiso \'ham asmī ti attānaṃ na
upaneyya, jātiyā vā gottena vā kolaputtikena vā vaṇṇapokkharatāya vā
dhanena vā ajjhenena vā kammāyatanena vā sippāyatanena vā sutena vā
paṭibhāṇena vā aññataraññatarena vā vatthunā ti, samo ti attānam
anūpaneyya.\
     Hīno na maññetha visesi vā pī ti. Hīno \'ham asmī ti attānam na
upaneyya, jātiyā vā gottena vā . . . pe . . . aññataraññatarena vā
vatthunā. Seyyo \'ham asmī ti attānaṃ na upaneyya, jātiyā vā gottena vā
. . . pe . . . aññataraññatarena vā vatthunā ti, hīno na maññetha visesi
vā pi. Ten\'; āha Bhagavā:\
\
          Diṭṭhiṃ pi lokasmiṃ na kappayeyya\
          ñāṇena vā sīlavatena vā pi,\
          samo ti attānam anūpaneyya,\
          hīno na maññetha, visesi vā pī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,5.5(=800): Attaṃ pahāya anupādiyāno\
               ñāṇe pi so nissayaṃ no karoti,\
               sa ve viyattesu na vaggasārī,\
               diṭṭhiṃ pi so na pacceti kiñci. \|\| Nidd_I.5:5
\|\|]{.large}\
\
     Attaṃ pahāya anupādiyāno ti. Attaṃ pahāyā ti attaditthiṃ pahāya;
attaṃ pahāyā ti attagahaṃ pahāya; attaṃ pahāyā ti taṇhāvasena
diṭṭhivasena gahitaṃ parāmaṭṭhaṃ abhiniviṭṭhaṃ ajjhositaṃ adhimuttaṃ
pahāya pajahitvā vinodetvā byantīkatvā anabhāvaṃ gamitvā.\
\
\
**\[page 108\]**\
*108 Aṭṭhakavaggo. \[S.N. 800*\
Attaṃ pahāya anupādiyāno ti catūhi upādānehi anupādiyamāno agaṇhamāno
aparāmasamāno anabhinivisamāno ti, attaṃ pahāya anupādiyāno.\
     Ñāṇe pi so nissayaṃ no karotī ti. Aṭṭhasamāpattiñāṇe vā
pañcābhiññāñāṇe vā micchāñāṇe vā taṇhānissayaṃ vā diṭṭhinissayaṃ vā na
karoti na janeti na sañjaneti na nibbatteti nābhinibbattetī ti, ñāṇe pi
so nissayaṃ no karoti.\
     Sa ve viyattesu na vaggasārī ti. Sa ve vavatthitesu bhinnesu
dvejjhāpannesu dveḷhakajātesu nānādiṭṭhikesu nānākhantikesu nānārucikesu
nānāladdhikesu nānādiṭṭhinissayanissitesu chandāgatiṃ gacchantesu,
dosāgatiṃ gacchantesu, mohāgatiṃ gacchantesu, bhayāgatiṃ gacchantesu, na
chandāgatiṃ gacchati, na dosāgatim gacchati, na mohāgatiṃ gacchati, na
bhayāgatiṃ gacchati, na rāgavasena gacchati, na dosavasena gacchati, na
mohavasena gacchati, na mānavasena gacchati, na diṭṭhivasena gacchati,
na uddhaccavasena gacchati, na vicikicchāvasena gacchati, na
anusayavasena gacchati, na vaggehi dhammehi yāyati niyyāyati vuyhati
saṃhariyatī ti, sa ve viyattesu na vaggasārī.\
     Diṭṭhiṃ pi so na pacceti kiñcī ti. Tassa dvāsaṭṭhi diṭṭhigatāni
pahīnāni samucchinnāni vūpasantāni paṭipassaddhāni abhabbuppattikāni
ñāṇagginā daḍḍhāni. So kiñci diṭṭhigataṃ na pacceti na paccāgacchatī ti,
diṭṭhiṃ pi so na pacceti kiñci. Ten\'; āha Bhagavā:\
\
          Attaṃ pahāya anupādiyāno\
          ñāṇe pi so nissayaṃ no karoti,\
          sa ve viyattesu na vaggasārī,\
          diṭṭhiṃ pi so na pacceti kiñcī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
\
**\[page 109\]**\
*S.N. 801\] Paramaṭṭhakasuttaniddeso. 109*\
\
  [Sn_IV,5.6(=801): Yassūbhayante paṇidhīdha n\'; atthi\
               bhavābhavāya idha vā huraṃ vā,\
               nivesanā tassa na santi keci\
               dhammesu niccheyya samuggahītam. \|\| Nidd_I.5:6
\|\|]{.large}\
\
     Yassūbhayante paṇidhīdha n\'; atthi bhavābhavāya idha vā huraṃ vā
ti. Yassā ti arahato khīṇāsavassa. Antā ti phasso eko anto,
phassasamudayo dutiyo anto; atītaṃ eko anto, anāgataṃ dutiyo anto; sukhā
vedanā eko anto, dukkhā vedanā dutiyo anto; nāmaṃ eko anto, rūpaṃ dutiyo
anto; cha ajjhattikāni āyatanāni eko anto, cha bāhirāni āyatanāni dutiyo
anto; sakkāyo eko anto, sakkāyasamudayo dutiyo anto. Paṇidhi vuccati
taṇhā; yo rāgo sārāgo . . . pe . . . abhijjhā lobho akusalamūlaṃ.\
Bhavābhavāyā ti bhavābhavāya, kammabhavāya, punabbhavāya, kāmabhavāya
kammabhavāya, kāmabhavāya punabbhavāya, rūpabhavāya kammabhavāya,
rūpabhavāya punabbhavāya, arūpabhavāya kammabhavāya, arūpabhavāya
punabbhavāya, punappunaṃ bhavāya, punappunaṃ gatiyā punappunaṃ
upapattiyā, punappunaṃ paṭisandhiyā, punappunaṃ attabhāvābhinibbattiyā.
Idhā ti sakattabhāvo, hurā ti parattabhāvo; idhā ti
sakarūpavedanāsaññāsaṃkhāraviññāṇaṃ, hurā ti
pararūpavedanāsaññāsaṃkhāraviññāṇaṃ; idhā ti cha ajjhattikāni āyatanāni,
hurā ti cha bāhirāni āyatanāni; idhā ti manussaloko, hurā ti devaloke;
idhā ti kāmadhātu, hurā ti rūpadhātu arūpadhātu; idhā ti kāmadhātu
rūpadhātu, hurā ti arūpadhātu.\
     Yassūbhayante paṇidhīdha n\'; atthi bhavābhavāya idha vā huraṃ vā
ti yassa ubho ante, bhavābhavāya, idha vā huraṃ vā paṇidhi n\'; atthi na
saṃvijjati, n\'; upalabbhati, pahīnā samucchinnā vūpasantā paṭipassaddhā
abhabbuppattikā ñāṇagginā daḍḍhā ti,\
\
\
**\[page 110\]**\
*110 Aṭṭhakavaggo. \[S.N. 801*\
[\[\... content straddling page break has been moved to the page above
\...\]]{.red} yassūbhayante paṇidhīdha n\'; atthi bhavābhavāya idha vā
huraṃ vā.\
     Nivesanā tassa na santi kecī ti. Nivesanā ti dve nivesanā,
taṇhānivesanā ca diṭṭhinivesanā ca . . . pe . . . ayaṃ taṇhānivesanā . .
. pe . . . ayaṃ diṭṭhinivesanā. Tassā ti: arahato khīṇāsavassa. Nivesanā
tassa na santī ti na santi na saṃvijjanti n\'; upalabbhanti, pahīnā
samucchinnā vūpasantā patipassaddhā abhabbuppattikā ñāṇagginā daḍḍhā ti,
nivesanā tassa na santi keci.\
     Dhammesu niccheyya samuggahītan ti. Dhammesū ti dvāsaṭṭhiyā
diṭṭhigatesu. Niccheyyā ti nicchinitvā vinicchinitvā vicinitvā
pavicinitvā tulayitvā tīrayitvā vibhāvayitvā vibhūtaṃ katvā. Odhiggāho
vilaggāho varaggāho koṭṭhāsaggāho uccayaggāho samuccayaggāho: idaṃ
saccaṃ tacchaṃ tathaṃ bhūtaṃ yāthāvaṃ aviparītan ti gahitaṃ parāmaṭṭhaṃ
abhiniviṭṭhaṃ ajjhositaṃ adhimuttaṃ n\'; atthi na saṃvijjati n\';
upalabbhati, pahīnaṃ samucchinnaṃ vūpasantaṃ paṭipassaddhaṃ
abhabbuppattikaṃ ñāṇagginā daḍḍhan ti, dhammesu niccheyya samuggahītaṃ.
Ten\'; āha Bhagavā:\
\
          Yassūbhayante paṇidhīdha n\'; atthi\
          bhavābhavāya idha vā huraṃ vā,\
          nivesanā tassa na santi keci\
          dhammesu niccheyya samuggahītan ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,5.7(=802): Tassīdha diṭṭhe va sute mute vā\
               pakappitā n\'; atthi aṇū pi saññā;\
               taṃ brāhmaṇaṃ diṭṭhim anādiyānaṃ\
               kenīdha lokasmiṃ vikappayeyya? \|\| Nidd_I.5:7
\|\|]{.large}\
\
     Tassīdha diṭṭhe va sute mute vā pakappitā n\'; atthi aṇū pi saññā
ti. Tassā ti arahato khīṇāsavassa tassa. Diṭṭhe vā diṭṭhavisuddhiyā vā
sute vā sutavisuddhiyā vā mute vā mutavisuddhiyā vā saññāpubbaṅgamatā
saññādhipateyyatā;\
\
\
**\[page 111\]**\
*S.N. 802\] Paramaṭṭhakasuttaniddeso. 111*\
[\[\... content straddling page break has been moved to the page above
\...\]]{.red} saññāviggahena saññāya uṭṭhapitā kappitā abhisaṃkhatā
saṇṭhapitā diṭṭhi n\'; atthi na saṃvijjati n\'; upalabbhati, pahīnā
samucchinnā vūpasantā paṭipassaddhā abhabbuppattikā nāṇagginā daḍḍhā ti,
tassīdha diṭṭhe va sute mute vā pakappitā n\'; atthi aṇū pi saññā.\
     Taṃ brāhmaṇaṃ diṭṭhim anādiyānan ti. Brāhmaṇo ti sattannaṃ
dhammānaṃ bāhitattā brāhmaṇo . . . pe . . . anissito tādi pavuccate
brahmā. Taṃ brāhmaṇaṃ diṭṭhim anādiyānan ti taṃ brāhmaṇam diṭṭhiṃ
anādiyantaṃ agaṇhantaṃ aparāmasantaṃ abhinivisantan ti, taṃ brāhmaṇaṃ
diṭṭhim anādiyānaṃ.\
     Kenīdha lokasmiṃ vikappayeyyā ti. Kappā ti dve kappā, taṇhākappo ca
diṭṭhikappo ca . . . pe . . . ayaṃ taṇhākappo . . . pe . . . ayaṃ
diṭṭhikappo. Tassa taṇhākappo pahīno, diṭṭhikappo paṭinissaṭṭho;
taṇhākappassa pahīnattā, diṭṭhikappassa paṭinissaṭṭhattā, kena rāgena
kappeyya? kena dosena kappeyya? kena mohena kappeyya? kena mānena
kappeyya? kāya diṭṭhiyā kappeyya?\
kena uddhaccena kappeyya? kāya vicikicchāya kappeyya?\
kehi anusayehi kappeyya ratto ti vā duṭṭho ti vā mūḷho ti vā, vinibandho
ti vā parāmaṭṭho ti vā, vikkhepagato ti vā, aniṭṭhaṅgato ti vā thāmagato
ti vā? Te abhisaṃkhārā pahīnā, abhisaṃkhārānaṃ pahīnattā, gatiyā kena
kappeyya nerayiko ti vā tiracchānayoniko ti vā pittivisayiko ti vā,\
\
\
**\[page 112\]**\
*112 Aṭṭhakavaggo. \[S.N. 802*\
[\[\... content straddling page break has been moved to the page above
\...\]]{.red} manusso ti vā devo ti vā, rūpī ti vā arūpī ti vā, saññī ti
vā, asaññī ti vā, nevasaññīnāsaññī ti vā?\
So hetu n\'; atthi, paccayo n\'; atthi, kāranaṃ n\'; atthi; yena
kappeyya vikappeyya vikappaṃ āpajjeyya. Lokasmin ti apāyaloke
manussaloke devaloke khandhaloke dhātuloke āyatanaloke ti, kenīdha
lokasmiṃ vikappayeyya? Ten\'; āha Bhagavā:\
\
          Tassīdha diṭṭhe va sute mute vā\
          pakappitā n\'; atthi aṇū pi saññā;\
          taṃ brāhmaṇaṃ diṭṭhim anādiyānaṃ\
          kenīdha lokasmiṃ vikappayeyyā? ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,5.8(=803): Na kappayanti, na purekkharonti,\
               dhammā pi tesaṃ na paṭicchitāse;\
               na brāhmaṇo sīlavatena neyyo,\
               pāraṅgato na pacceti tādi. \|\| Nidd_I.5:8 \|\|]{.large}\
\
     Na kappayanti na purekkharontī ti. Kappā ti dve kappā, taṇhākappo
ca diṭṭhikappo ca . . . pe . . . ayaṃ taṇhākappo . . . pe . . . ayaṃ
diṭṭhikappo.\
     Katamo taṇhākappo? Yāvatā taṇhāsaṃkhātena sīmakataṃ mariyādikataṃ
odhikataṃ pariyantikataṃ pariggahitaṃ mamāyitaṃ: idaṃ mamaṃ, etaṃ mamaṃ,
ettakaṃ mamaṃ, ettāvatā mamaṃ, mama rūpā saddā gandhā rasā phoṭṭhabā;
attharaṇā pāpuraṇā; dāsidāsā ajeḷakā kukkuṭasūkarā hatthigavāssavalavā
khettaṃ vatthu hiraññaṃ suvaṇṇaṃ gāmanigamarājadhāniyo raṭṭhañ ca
janapado ca koso ca koṭṭhāgārañ ca; kevalam pi mahāpaṭhaviṃ taṇhāvasena
mamāyati, yāvatā aṭṭhasatataṇhāvicaritaṃ. Ayaṃ taṇhākappo.\
     Katamo diṭṭhikappo? Vīsativatthukā sakkāyadiṭṭhi,\
\
\
**\[page 113\]**\
*S.N. 803\] Paramaṭṭhakasuttaniddeso. 113*\
dasavatthukā micchādiṭṭhi, dasavatthukā antaggāhikā diṭṭhi; yā evarūpā
diṭṭhi diṭṭhigataṃ diṭṭhigahaṇaṃ diṭṭhikantāraṃ diṭṭhivisūkāyikaṃ
diṭṭhivipphanditaṃ diṭṭhisaṃyojanaṃ gāho paṭiggāho abhiniveso parāmāso
kummaggo micchāpatho micchattaṃ titthāyatanaṃ vipariyesagāho
viparittagāho vippallāsagāho micchāgāho ayāthāvakasmiṃ yāthāvakan ti
gāho, yāvatā dvāsaṭṭhī diṭṭhigatāni. Ayaṃ diṭṭhikappo.\
     Tesaṃ taṇhākappo pahīno, diṭṭhikappo paṭinissaṭṭho; taṇhākappassa
pahīnattā, diṭṭhikappassa paṭinissaṭṭhattā, taṇhākappaṃ vā diṭṭhikappaṃ
vā na kappenti na janenti na sañjanenti na nibbattenti nābhinibbattentī
ti, na kappayanti.\
     Na purekkharontī ti. Purekkhārā ti dve purekkharā, taṇhāpurekkhāro
ca diṭṭhipurekkhāro ca . . . pe . . . ayaṃ taṇhāpurekkhāro . . . pe . .
. ayaṃ diṭṭhipurekkhāro. Tesaṃ taṇhāpurekkhāro pahīno, diṭṭhipurekkhāro
paṭinissaṭṭho; taṇhāpurekkhārassa pahīnattā, diṭṭhipurekkhārassa
paṭinissaṭṭhattā, na taṇhaṃ vā, na diṭṭhiṃ vā purato katvā caranti; na
taṇhādhajā, na taṇhāketū, na taṇhādhipateyyā, na diṭṭhidhajā, na
diṭṭhiketū, na diṭṭhādhipateyyā, na taṇhāya vā, na diṭṭhiyā vā
parivāritā carantī ti, na kappayanti na purekkharonti.\
     Dhammā pi tesaṃ na paṭicchitāse ti. Dhammā vuccanti dvāsatthī
diṭṭhigatāni. Tesan ti tesaṃ arahantānaṃ khīṇāsavānaṃ. Paṭicchitāse ti
sassato loko, idam eva saccaṃ, mogham aññan ti na paṭicchitāse; asassato
loko . . . pe . . . n\'; eva hoti na na hoti tathāgato parammaraṇā, idam
eva saccaṃ, mogham aññan ti na paṭicchitāse ti, dhammā pi tesaṃ na
paṭicchitāse.\
     Na brāhmaṇo sīlavatena neyyo ti. Nā ti paṭikkhepo.\
Brāhmaṇo ti sattannaṃ dhammānaṃ bāhitattā brāhmāṇo\
\
\
**\[page 114\]**\
*114 Aṭṭhakavaggo. \[S.N. 803*\
. . . pe . . . anissito tādi pavuccate brahmā. Na brāhmaṇo sīlavatena
neyyo ti brāhmaṇo sīlena vā vattena vā sīlavattena vā na yāyati na
niyyāti na vuyhati na saṃhariyatī ti, na brāhmaṇo sīlavatena neyyo.\
     Pāraṅgato na pacceti tādī ti. Pāraṃ vuccati amataṃ nibbānaṃ; yo so
sabbasaṃkhārasamatho sabbūpadhipaṭinissaggo taṇhakkhayo virāgo nirodho
nibbānaṃ. Yo pāragato pārappatto antagato antappatto koṭigato
koṭippatto. . . pe . . . n\'; atthi tassa punabbhavo ti, pāraṅgato. Na
paccetī ti sotāpattimaggena ye kilesā pahīnā, te kilese na puna pacceti
na paccāgacchati; sakadāgāmimaggena ye kilesā pahīnā, te kilese na puna
pacceti na paccāgacchati; anāgāmimaggena ye kilesā pahīnā, te kilese na
puna pacceti na paccāgacchati; arahattamaggena ye kilesā pahīnā, te
kilese na puna pacceti na paccāgacchatī ti, pāraṅgato na pacceti.\
     Tādī ti. Arahā pañcah\'; ākārehi tādi, iṭṭhāniṭṭhe tādi, cattāvī ti
tādi, tiṇṇāvī ti tādi, muttāvī ti tādi, taṃniddesā tādi.\
     Kathaṃ arahā iṭṭhāniṭṭhe tādi? Arahā lābhe pi tādi, alābhe pi tādi,
yase pi tādi, ayase pi tādi, pasaṃsāya pi tādi, nindāya pi tādi, sukhe
pi tādi, dukkhe pi tādi; ekañ ce bāhaṃ gandhena limpeyyum, ekañ ce bāhaṃ
vāsiyā taccheyyuṃ, amusmiṃ n\'; atthi rāgo, amusmiṃ n\'; atthi paṭighaṃ;
anunayapaṭighavippahīno ugghātinigghātiṃ vītivatto
anurodhavirodhasamatikkanto.\
Evaṃ arahā iṭṭhāniṭṭhe tādi.\
     Kathaṃ arahā cattāvī ti tādi? Arahato rāgo catto vanto mutto pahīno
paṭinissaṭṭho;\
\
\
**\[page 115\]**\
*S.N. 803\] Paramaṭṭhakasuttaniddeso. 115*\
[\[\... content straddling page break has been moved to the page above
\...\]]{.red} doso moho kodho upanāho makkho palāso issā macchariyaṃ
māyā sāṭheyyaṃ thambho sārambho māno atimāno mado pamādo, sabbe kilesā,
sabbe duccaritā, sabbe darathā, sabbe pariḷāhā, sabbe santāpā,
sabbākusalābhisaṃkhārā cattā vantā muttā pahīnā paṭinissaṭṭhā. Evaṃ
arahā cattāvī ti tādi.\
     Kathaṃ arahā tiṇṇāvī ti tādī? Arahā kāmoghaṃ tiṇṇo, bhavoghaṃ
tiṇṇo, diṭṭhoghaṃ tiṇṇo, avijjoghaṃ tiṇṇo, sabbasaṃkhārapaṭipathaṃ tiṇṇo
uttiṇṇo nittiṇṇo atikkanto samatikkanto vītivatto; so vuṭṭhavāso
ciṇṇacaraṇo . . . pe . . . n\'; atthi tassa punabbhavo ti. Evaṃ arahā
tiṇṇāvī ti tādi.\
     Kathaṃ arahā muttāvī ti tādi? Arahato rāgā cittaṃ muttaṃ vimuttaṃ
suvimuttaṃ, dosā cittaṃ muttaṃ vimuttaṃ suvimuttaṃ, mohā cittaṃ muttaṃ
vimuttaṃ suvimuttaṃ, kodhā upanāhā makkhā paḷāsā issā macchariyā māyā
sāṭheyyā thambhā sārambhā mānā atimānā madā pamādā sabbakilesehi
sabbaduccaritehi sabbadarathehi sabbapariḷāhehi sabbasantāpehi
sabbākusalābhisaṃkhārehi cittaṃ muttaṃ vimuttaṃ suvimuttaṃ. Evaṃ arahā
muttāvī ti tādi.\
     Kathaṃ arahā taṃniddesā tādi? Arahā, sīle sati, sīlavā ti
taṃniddesā tādi; saddhāya sati, saddho ti taṃniddesā tādi; viriye sati,
viriyavā ti taṃniddesā tādi; satiyā sati, satimā ti taṃniddesā tādi;
samādhismiṃ sati, samāhito ti taṃniddesā tādi; paññāya sati, paññavā ti
taṃniddesā tādi; vijjāya sati, tevijjo ti taṃniddesā tādi; abhiññāya
sati, chaḷabhiñño ti taṃniddesā tādi. Evaṃ arahā taṃniddesā tādī ti,\
\
\
**\[page 116\]**\
*116 Aṭṭhakavaggo. \[S.N. 803*\
[\[\... content straddling page break has been moved to the page above
\...\]]{.red} pāraṅgato na pacceti tādi. Ten\'; āha Bhagavā:\
\
          Na kappayanti na purekkharonti,\
          dhammā pi tesaṃ na paticchitāse;\
          na brāhmaṇo sīlavatena neyyo,\
          pāraṅgato na pacceti tādī ti.\
\
\
     PAÑCAMO PARAMAṬṬHAKASUTTANIDDESO NIṬṬHITO.\
\
\
**\[page 117\]**\
*117*\
\
CHAṬṬHO JARĀSUTTANIDDESO.\
\
  [Sn_IV,6.1(=804): Appaṃ vata jīvitaṃ idaṃ,\
               oraṃ vassasatā pi miyyati,\
               yo ce pi aticca jīvati\
               atha kho so jarasā pi miyyati. \|\| Nidd_I.6:1
\|\|]{.large}\
\
     Appaṃ vata jīvitaṃ idan ti. Jīvitan ti āyu ṭhiti yapanā yāpanā
iriyanā vattanā pālanā jīvitaṃ jīvitindriyaṃ. Api ca dvīhi kāraṇehi
appakaṃ jīvitaṃ, thokaṃ jīvitaṃ, ṭhitiparittatāya vā appakaṃ jīvitaṃ,
sarasaparittatāya vā appakaṃ jīvitaṃ.\
     Kathaṃ ṭhitiparittatāya vā appakaṃ jīvitaṃ? Atīte cittakkhaṇe
jīvittha, na jīvati, na jīvissati; anāgate cittakkhaṇe jīvissati, na
jīvati, na jīvittha; paccuppanne cittakkhaṇe jīvati, na jīvittha, na
jīvissati.\
          \*Jīvitaṃ attabhāvo ca sukhadukkhā ca kevalā\
          ekacittasamāyuttā, lahuso vattati-kkhaṇo.\
          Cullāsītisahassāni kappā tiṭṭhanti ye marū,\
          na tv eva te pi jīvanti dvīhi cittehi samāhitā.\
\
\
**\[page 118\]**\
*118 Aṭṭhakavaggo. \[S.N. 804*\
          Ye niruddhā marantassa tiṭṭhamānassa vā idha,\
          sabb\'; eva sadisā khandhā gatā appaṭisandhikā.\
          Anantarā ca ye bhaṅgā, ye ca bhaṅgā anāgatā,\
          tadantare niruddhānaṃ vesammaṃ n\'; atthi lakkhaṇe.\
          Anibbattena na jāto, paccuppannena jīvati,\
          cittabhaṅgamato loko, paññatti paramatthiyā.\
          Yathā ninnā pavattanti chandena pariṇāmitā\
          acchinnavārā vattanti saḷāyatanapaccayā.\
          Anidhānagatā bhaṅgā, puñjo n\'; atthi anāgate,\
          nibbattā yeva tiṭṭhanti āragge sāsapūpamā.\
          Nibbattānañ ca dhammānaṃ bhaṅgo nesaṃ purekkhato,\
          palokadhammā tiṭṭhanti porāṇehi amissitā.\
          Adassanato āyanti bhaṅgā gacchanti dassanaṃ,\
          vijjuppādo va ākāse uppajjanti vayanti cā ti.\
Evaṃ ṭhitiparittatāya appakaṃ jīvitaṃ.\
     Kathaṃ sarasaparittatāya appakaṃ jīvitaṃ? Assāsupanibaddhaṃ
jīvitaṃ, passāsupanibaddhaṃ jīvitaṃ, assāsappassāsupanibaddhaṃ jīvitaṃ,
mahābhūtupanibaddhaṃ jīvitaṃ, usmūpanibaddhaṃ jīvitaṃ,
kavaḷiṃkārāhārupanibaddhaṃ jīvitaṃ, viññāṇupanibaddhaṃ jīvitaṃ mūlam pi
imesaṃ dubbalaṃ, pubbahetū pi imesaṃ dubbalā, ye pi paccayā te pi
dubbalā, ye pi pabhavikā te pi dubbalā, sahabhū pi imesaṃ dubbalā,
sampayogā pi imesaṃ dubbalā, sahajā pi imesaṃ dubbalā, yā pi payojikā sā
pi dubbalā. Aññamaññaṃ niccadubbalā ime, aññamaññaṃ anvatthitā ime,\
\
\
**\[page 119\]**\
*S.N. 804\] Jarāsuttaniddeso. 119*\
[\[\... content straddling page break has been moved to the page above
\...\]]{.red} aññamaññaṃ paripātayanti ime, aññamaññassa hi n\'; atthi
tāyitā, na cā pi ṭhapenti aññamaññ\'; ime, yo pi nibbattako so na
vijjati, na ca kenaci koci hāyati, bhaṅgabyā ca ime hi sabbaso, purimehi
pabhāvitā ime, ye pi pabhāvitā te pure matā, purimā pi ca pacchimā pi ca
aññamaññaṃ na kadāci addasun ti.\
Evaṃ sarasaparittatāya appakaṃ jīvitaṃ.\
     Api ca cātummahārājikānaṃ devānaṃ jīvitaṃ upādāya manussānaṃ
appakaṃ jīvitaṃ, parittakaṃ jīvitaṃ, thokaṃ jīvitaṃ, khaṇikaṃ jīvitaṃ,
lahukaṃ jīvitaṃ, ittaraṃ jīvitaṃ, anaddhanīyaṃ jīvitam, na ciraṭṭhitikaṃ
jīvitaṃ tāvatiṃsānaṃ devānaṃ, yāmānaṃ devānaṃ, tusitānaṃ devānaṃ,
nimmānaratīnaṃ devānaṃ, paranimmitavasavattīnaṃ devānaṃ, brahmakāyikānaṃ
devānaṃ jīvitaṃ upādāya manussānaṃ appakaṃ jīvitaṃ, parittakaṃ jīvitaṃ,
thokaṃ jīvitam, khaṇikaṃ jīvitaṃ, lahukaṃ jīvitaṃ, ittaraṃ jīvitaṃ,
anaddhanīyaṃ jīvitaṃ, na ciraṭṭhitikaṃ jīvitaṃ.\
     Vuttaṃ h\'; etaṃ Bhagavatā: \*appam idaṃ bhikkhave manussānaṃ āyu,
gamanīyo samparāyo, mantāya phoṭṭhabbaṃ, kattabbaṃ kusalaṃ, caritabbaṃ
brahmacariyaṃ, n\'; atthi jātassa amaraṇaṃ. Yo bhikkhave ciraṃ jīvati,
so vassasataṃ appaṃ vā bhiyyo.\
\
          Appam āyu manussānaṃ, hīḷeyya naṃ suporiso,\
          careyy\'; ādittasīso va, n\'; atthi maccussa n\'; āgamo.\
          Accayanti ahorattā, jīvitaṃ uparujjhati,\
          āyuṃ khīyati maccānaṃ, kunnadīnaṃ va ūdakan\
            ti.\
\
\
**\[page 120\]**\
*120 Aṭṭhakavaggo. \[S.N. 804*\
     Appaṃ vata jīvitaṃ idaṃ oraṃ vassasatā pi miyyatī ti.\
Kalalakāle pi cavati marati antaradhāyati vippalujjati.\
Abbudakāle pi cavati marati antaradhāyati vippalujjati.\
Pesikāle pi cavati marati antaradhāyati vippalujjati.\
Ghaṇakāle pi cavati marati antaradhāyati vippalujjati.\
Pasākhakāle pi cavati marati antaradhāyati vippalujjati. Jātimatto pi
cavati marati antaradhāyati vippalujjati. Pasūtighare pi cavati marati
antaradhāyati vippalujjati. Aḍḍhamāsiko pi cavati marati antaradhāyati
vippalujjati. Māsiko pi cavati marati antaradhāyati vippalujjati.
Dvimāsiko pi timāsiko pi catumāsiko pi pañcamāsiko pi cavati marati
antaradhāyati vippalujjati.\
Chamāsiko pi sattamāsiko pi aṭṭhamāsiko pi navamāsiko pi dasamāsiko pi
saṃvacchariko pi cavati marati antaradhāyati vippalujjati. Dvivassiko pi
tivassiko pi catuvassiko pi pañcavassiko pi chavassiko pi sattavassiko
pi aṭṭhavassiko pi navavassiko pi dasavassiko pi vīsativassiko pi
tiṃsavassiko pi cattāḷīsavassiko pi paññāsavassiko pi saṭṭhivassiko pi
sattativassiko pi asītivassiko pi navutivassiko pi cavati marati
antaradhāyati vippalujjatī ti, oraṃ vassasatā pi miyyati.\
     Yo ce pi aticca jīvatī ti. Yo vassasataṃ atikkamitvā jīvati, so
ekaṃ vā vassaṃ jīvati, dve vā vassāni jīvati, tīṇi vā vassāni jīvati,
cattāri vā vassāni jīvati, pañca vā vassāni jīvati, dasa vā vassāni
jīvati, vīsati vā vassāni jīvati, tiṃsaṃ vā vassāni jīvati, cattāḷīsaṃ
vā vassāni jīvatī ti, yo ce pi aticca jīvati.\
     Atha kho so jarasā pi miyyatī ti. Yadā jiṇṇo hoti vuḍḍho mahallako
addhagato vayo anuppatto khaṇḍadanto palitakeso vilūnaṃ khālitasiro
vallīnaṃ tilakāhatagatto vaṅko bhaggo daṇḍaparāyano,\
\
\
**\[page 121\]**\
*S.N. 805\] Jarāsuttaniddeso. 121*\
[\[\... content straddling page break has been moved to the page above
\...\]]{.red} so jarāya pi cavati marati antaradhāyati vippalujjati.\
          \*N\'; atthi maraṇamhā mokkho.\
          Phalānam iva pakkānaṃ pāto patanato bhayam,\
          evaṃ jātānaṃ maccānaṃ niccaṃ maraṇato bhayaṃ.\
          Yathā pi kumbhakārassa katā mattikabhājanā\
          sabbe bhedanapariyantā, evaṃ maccāna jīvitaṃ.\
          Daharā ca mahantā ca ye bālā ye ca paṇḍitā,\
          sabbe maccuvasaṃ yanti, sabbe maccuparāyanā.\
          Tesaṃ maccuparetānaṃ gacchataṃ paralokato\
          na pitā tāyate puttaṃ ñātī vā pana ñātake.\
          Pekkhatañ ñeva ñātīnaṃ passa lālappataṃ puthū;\
          ekameko \'va maccānaṃ go vajjho viya niyyati.\
          Evaṃ abbhāhato loko maccunā ca jarāya cā ti;\
atha kho so jarasā pi miyyati. Ten\'; āha Bhagavā:\
\
          Appaṃ vata jīvitaṃ idaṃ,\
          oraṃ vassasatā pi miyyati,\
          yo ce pi aticca jīvati\
          atha kho so jarasā pi miyyatī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,6.2(=805): Socanti janā mamāyite,\
               na hi santi niccā pariggahā;\
               vinābhāvasantam ev\'; idaṃ\
               iti disvā nāgāram āvase. \|\| Nidd_I.6:2 \|\|]{.large}\
\
     Socanti janā mamāyite ti. Janā ti khattiyā ca brāhmaṇā ca vessā ca
suddā ca gahaṭṭhā ca pabbajitā ca devā ca manussā ca.\
\
\
**\[page 122\]**\
*122 Aṭṭhakavaggo. \[S.N. 805*\
[\[\... content straddling page break has been moved to the page above
\...\]]{.red} Mamattā ti dve mamattā, taṇhāmamattañ ca diṭṭhimamattañ ca
. . . pe . . . idaṃ taṇhāmamattaṃ . . . pe . . . idaṃ diṭṭhimamattaṃ.
Mamāyitavatthuacchedasaṃkino pi socanti, acchijjante pi socanti,
acchinne pi socanti; mamāyitavatthuvipariṇāmasaṃkino pi socanti,
vipariṇāmante pi socanti, vipariṇate pi socanti kilamanti paridevanti,
urattāḷiṃ kandanti, sammohaṃ āpajjantī ti, socanti janā mamāyite.\
     Na hi santi niccā pariggahā ti. Pariggahā ti dve pariggahā,
taṇhāpariggaho ca diṭṭhipariggaho ca . . . pe . . . ayaṃ taṇhāpariggaho
. . . pe . . . ayaṃ diṭṭhipariggaho.\
Taṇhāpariggaho anicco saṃkhato paṭiccasamuppanno khayadhammo vayadhammo
virāgadhammo nirodhadhammo vipariṇāmadhammo. Diṭṭhipariggaho anicco
saṃkhato paṭiccasamuppanno khayadhammo vayadhammo virāgadhammo
nirodhadhammo vipariṇāmadhammo.\
     Vuttaṃ h\'; etaṃ Bhagavatā: \*Passatha no tumhe bhikkhave taṃ
pariggahaṃ yvāyaṃ pariggaho nicco dhuvo sassato avipariṇāmadhammo
sassatisamaṃ tath\'; eva ṭhassatī ti? \-- No h\'; etaṃ bhante. \-- Sādhu
bhikkhave, aham pi kho etaṃ bhikkhave pariggahaṃ na samanupassāmi yvāyaṃ
pariggaho nicco dhuvo sassato avipariṇāmadhammo sassatisamaṃ tath\'; eva
ṭhassatī ti pariggahā niccā dhuvā sassatā avipariṇāmadhammā n\'; atthi
na santi na saṃvijjanti n\'; upalabbhantī ti, na hi santi niccā
pariggahā.\
     Vinābhāvasantam ev\'; idan ti. Nānābhāve vinābhāve aññathābhāve
sante samvijjamāne upalabhiyamāne.\
     Vuttaṃ h\'; etaṃ Bhagavatā: \*\*Alaṃ Ānanda mā soci, mā paridevi.
Nanu etaṃ Ānanda mayā paṭikacc\'; eva akkhātaṃ:\
\
\
**\[page 123\]**\
*S.N. 806\] Jarāsuttaniddeso. 123*\
[\[\... content straddling page break has been moved to the page above
\...\]]{.red} sabbeh\'; eva piyehi manāpehi nānābhāvo vinābhāvo
aññathābhāvo? Taṃ kut\'; ettha Ānanda labbhā yan taṃ jātaṃ bhūtaṃ
saṃkhataṃ palokadhammaṃ, taṃ vata mā palujjī ti? N\'; etaṃ ṭhānaṃ
vijjati. \*Purimānaṃ purimānaṃ khandhānaṃ dhātūnaṃ āyatanānaṃ
vipariṇāmaññathābhāvā pacchimā pacchimā khandhā ca dhātuyo ca āyatanāni
ca pavattantī ti, vinābhāvasantam ev\'; idaṃ.\
     Iti disvā nāgāram āvase ti. Itī ti padasandhi padasaṃsaggo
padapāripūri akkharasamavāyo byañjanasiliṭṭhatā padānupubbatā-m-etam itī
ti. Iti disvā passitvā tulayitvā tīrayitvā vibhāvayitvā vibhūtaṃ katvā
mamattesū ti, iti disvā. Nāgāram āvase ti sabbaṃ gharāvāsapalibodhaṃ
chinditvā, puttadārapalibodhaṃ chinditvā, ñātipalibodhaṃ chinditvā,
mittāmaccapalibodhaṃ chinditvā, sannidhipalibodhaṃ chinditvā, kesamassuṃ
ohāretvā, kāsāyāni vatthāni acchādetvā, agārasmā anagāriyaṃ pabbajitvā,
ākiñcanabhāvaṃ upagantvā, eko careyya vihareyya iriyeyya vatteyya
pāleyya yapeyya yāpeyyā ti, iti disvā nāgāram āvase. Ten\'; āha
Bhagavā:\
\
          Socanti janā mamāyite,\
          na hi santi niccā pariggahā;\
          vinābhāvasantam ev\'; idaṃ\
          iti disvā nāgāram āvase ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,6.3(=806): Maraṇena pi taṃ pahīyati,\
               yaṃ puriso mama-y-idan ti maññati,\
               etam pi viditvā paṇḍito\
               na mamattāya nametha māmako. \|\| Nidd_I.6:3
\|\|]{.large}\
\
     Maraṇena pi taṃ pahīyatī ti. Maraṇan ti yā tesaṃ tesaṃ sattānaṃ
tamhā tamhā sattanikāyā cuti cavanatā bhedo antaradhānaṃ maccu maraṇaṃ
kālakiriyā,\
\
\
**\[page 124\]**\
*124 Aṭṭhakavaggo. \[S.N. 806*\
[\[\... content straddling page break has been moved to the page above
\...\]]{.red} khandhānaṃ bhedo, kaḷevarassa nikkhepo, jīvitindriyass\';
upacchedo. Tan ti rūpagataṃ vedanāgataṃ saññāgataṃ saṃkhāragataṃ
viññāṇagataṃ. Pahīyatī ti pahīyati jahīyati vijahīyati antaradhāyati
vippalujjati. Bhāsitam pi h\'; etaṃ:\
          \*Pubb\'; eva maccaṃ vijahanti bhogā,\
          macco va ne pubbataraṃ jahāti,\
          asassatā bhogino kāmakāmī,\
          tasmā na socām\'; ahaṃ sokakāle.\
          Udeti āpūrati veti cando,\
          atthaṃ gametvāna paleti suriyo,\
          viditā mayā sattakalokadhammā,\
          tasmā na socām\'; ahaṃ sokakāle ti,\
maraṇena pi taṃ pahīyati.\
     Yaṃ puriso mama-y-idan ti maññatī ti. Yan ti rūpagataṃ vedanāgataṃ
saññāgataṃ saṃkhāragataṃ viññāṇagataṃ. Puriso ti saṃkhā samaññā paññatti
lokavohāro nāmaṃ nāmakammaṃ nāmadheyyaṃ nirutti byañjanaṃ abhilāpo.
Mama-y-idan ti maññatī ti taṇhāmaññanāya maññati, diṭṭhimaññanāya
maññati, mānamaññanāya maññati, kilesamaññanāya maññati,
duccaritamaññanāya maññati, payogamaññanāya maññati, vipākamaññanāya
maññatī ti, yaṃ puriso mama-y-idan ti maññati.\
     Etam pi viditvā paṇḍito ti. Etaṃ ādīnavaṃ ñatvā jānitvā tulayitvā
tīrayitvā vibhāvayitvā vibhūtaṃ katvā mamattesū ti, etam pi viditvā.
Paṇḍito ti buddhimā ñāṇī vibhāvī medhāvī ti, etam pi viditvā paṇḍito.\
     Na mamattāya nametha māmako ti. Mamattā ti dve mamattā,\
\
\
**\[page 125\]**\
*S.N. 806\] Jarāsuttaniddeso. 125*\
[\[\... content straddling page break has been moved to the page above
\...\]]{.red} taṇhāmamattañ ca diṭṭhimamattañ ca . . . pe . . . idaṃ
taṇhāmamattaṃ . . . pe . . . idaṃ diṭṭhimamattaṃ. Māmako ti buddhamāmako
dhammamāmako saṅghamāmako; so Bhagavantaṃ mamāyati, Bhagavā taṃ puggalaṃ
pariggaṇhāti.\
     Vuttaṃ h\'; etaṃ Bhagavatā: \*Ye te bhikkhave bhikkhū kuhā thaddhā
lapā saṅgī unnaḷā asamāhitā, na me te bhikkhave bhikkhū māmakā, apagatā
ca te bhikkhū imasmā dhammavinayā, na ca te imasmiṃ dhammavinaye vuddhiṃ
virūḷhiṃ vepullaṃ āpajjanti. Ye ca kho te bhikkhave bhikkhū nikkuhā
nillapā dhīrā athaddhā susamāhitā, te kho me {bhikkhave} bhikkhū māmakā,
anapagatā ca te bhikkhū imasmā dhammavinayā, te ca imasmiṃ dhammavinaye
vuddhiṃ virūḷhiṃ vepullaṃ āpajjanti.\
          Kuhā thaddhā lapā saṅgī unnaḷā asamāhitā,\
          na te dhamme virūhanti sammāsambuddhadesite.\
          Nikkuhā nillapā dhīrā athaddhā susamāhitā,\
          te ve dhamme virūhanti sammāsambuddhadesite.\
     Na mamattāya nametha māmako ti māmako taṇhāmamattaṃ pahāya,
diṭṭhimamattaṃ paṭinissajjitva, mamattāya na nameyya, na onameyya, na
taṃninno assa, na tappoṇo, na tappabbhāro, na tadadhimutto, na
tadādhipateyyo ti, na mamattāya nametha māmako. Ten\'; āha Bhagavā:\
\
          Maraṇena pi taṃ pahīyati,\
          yaṃ puriso mama-y-idan ti maññati,\
          etam pi viditvā paṇḍito\
          na mamattāya nametha māmako ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
**\[page 126\]**\
*126 Aṭṭhakavaggo. \[S.N. 807*\
\
\
  [Sn_IV,6.4(=807): Supinena yathā pi saṅgataṃ\
               paṭibuddho puriso na passati,\
               evam pi piyāyitaṃ janaṃ\
               petaṃ kālakataṃ na passati. \|\| Nidd_I.6:4
\|\|]{.large}\
\
     Supinena yathā saṅgatan ti saṅgataṃ samāgataṃ samāhitaṃ
sannipatitan ti, supinena yathā pi saṅgataṃ.\
     Paṭibuddho puriso na passatī ti. Yathā puriso supinagato candaṃ
passati, suriyaṃ passati, mahāsamuddhaṃ passati, sinerupabbatarājaṃ
passati, hatthiṃ passati, assaṃ passati, rathaṃ passati, pattiṃ passati,
senābyūhaṃ passati, ārāmarāmaṇeyyakaṃ passati, vanarāmaṇeyyakaṃ passati,
bhūmirāmaṇeyyakaṃ passati, pokkharaṇirāmaṇeyyakaṃ passati, paṭibuddho na
kiñci passatī ti, paṭibuddho puriso na passati.\
     Evam pi piyāyitaṃ janan ti. Evan ti opammapaṭisampādanā. Piyāyitaṃ
janan ti piyāyitaṃ mamāyitaṃ janaṃ mātaraṃ vā pitaraṃ vā bhātaraṃ vā
bhaginiṃ vā puttaṃ vā dhītaraṃ vā mittaṃ vā amaccaṃ vā ñātisālohitaṃ vā
ti, evam pi piyāyitaṃ janaṃ.\
     Petaṃ kālakataṃ na passatī ti. Petā vuccanti matā kālakatā. Na
passati na dakkhati nādhigacchati na vindati na paṭilabhatī ti, petaṃ
kālakataṃ na passati. Ten\'; āha Bhagavā:\
\
          Supinena yathā pi saṅgataṃ\
          paṭibuddho puriso na passati,\
          evam pi piyāyitaṃ janaṃ\
          petaṃ kālakataṃ na passatī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
\
**\[page 127\]**\
*S.N. 808\] Jarāsuttaniddeso. 127*\
\
  [Sn_IV,6.5(=808): Diṭṭhā pi sutā pi te janā\
               yesaṃ nāmam idaṃ pavuccati,\
               nāmam evāvasissati\
               akkheyyaṃ petassa jantuno. \|\| Nidd_I.6:5 \|\|]{.large}\
\
     Diṭṭhā pi sutā pi te janā ti. Diṭṭhā ti ye
cakkhuviññāṇābhisambhūtā. Sutā ti ye sotaviññāṇābhisambhūtā. Te janā ti
khattiyā ca brāhmaṇā ca vessā ca suddā ca gahaṭṭhā ca pabbajitā ca devā
ca manussā cā ti, diṭṭhā pi sutā pi te janā.\
     Yesaṃ nāmam idaṃ pavuccatī ti. Yesan ti khattiyānaṃ brāhmaṇānaṃ
vessānaṃ suddānaṃ gahaṭṭhānaṃ pabbajitānaṃ devānaṃ manussānaṃ. Nāman ti
saṃkhā samaññā paññatti lokavohāro nāmaṃ nāmakammaṃ nāmadheyyaṃ nirutti
byañjanaṃ abhilāpo. Pavuccatī ti kathiyati bhaṇiyati dīpayati vohariyatī
ti, yesaṃ nāmam idaṃ pavuccati.\
     Nāmaṃ evāvasissati akkheyyan ti. Rūpagataṃ vedanāgataṃ saññāgataṃ
saṃkhāragataṃ viññāṇagataṃ pahīyati jahīyati vijahīyati antarādhayati
vippalujjati, nāmam evāvasissati. Akkheyyan ti akkhātuṃ kathetuṃ
bhaṇituṃ dīpayituṃ voharitun ti, nāmam evāvasissati akkheyyaṃ.\
     Petassa jantuno ti. Petassā ti matassa kālakatassa.\
Jantuno ti sattassa narassa māṇavassa posassa puggalassa jīvassa jagussa
jantussa indagussa manujassā ti, akkheyyaṃ petassa jantuno. Ten\'; āha
Bhagavā:\
\
          Diṭṭhā pi sutā pi te janā\
          yesaṃ nāmam idaṃ pavuccati,\
          nāmaṃ evāvasissati\
          akkheyyaṃ petassa jantuno ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
**\[page 128\]**\
*128 Aṭṭhakavaggo. \[S.N. 809*\
\
  [Sn_IV,6.6(=809): Sokaparidevamaccharaṃ\
               na jahanti giddhā mamāyite,\
               tasmā munayo pariggahaṃ\
               hitvā acariṃsu khemadassino. \|\| Nidd_I.6:6
\|\|]{.large}\
\
          Sokaparidevamaccharaṃ na jahanti giddhā mamāyite ti.\
Soko ti ñātibyasanena vā phuṭṭhassa, bhogabyasanena vā phuṭṭhassa,
rogabyasanena vā phuṭṭhassa, sīlabyasanena vā phuṭṭhassa,
diṭṭhibyasanena vā phuṭṭhassa, aññataraññatarena vā byasanena
samannāgatassa, aññataraññatarena vā dukkhadhammena phuṭṭhassa soko
socanā socitattaṃ antosoko antoparisoko antoḍāho antopariḍāho cetaso
parijjhāyanā domanassaṃ sokasallaṃ.\
     \*Paridevo ti ñātibyasanena vā phuṭṭhassa . . . pe . . .
diṭṭhibyasanena vā phuṭṭhassa, aññataraññatarena vā byasanena
samannāgatassa, aññataraññatarena vā dukkhadhammena phuṭṭhassa ādevo
paridevo ādevanā paridevanā ādevitattaṃ paridevitattaṃ vācā palāpo
vippalāpo lālappo lālappāyanā {lālappāyitattaṃ}.\
     \*\*Macchariyan ti pañca macchariyāni, āvāsamacchariyaṃ
kulamacchariyaṃ lābhamacchariyaṃ vaṇṇamacchariyaṃ dhammamacchariyaṃ; yaṃ
evarūpaṃ macchariyaṃ maccharāyanā maccharāyitattaṃ vevicchaṃ kadariyaṃ
kaṭukañcakatā aggahitattaṃ cittassa; idaṃ vuccati macchariyaṃ. Api ca
khandhamacchariyam pi macchariyaṃ, dhātumacchariyam pi macchariyaṃ,
āyatanamacchariyaṃ pi macchariyaṃ. Gāho vuccati macchariyaṃ; gedho
vuccati taṇhā; yo rāgo sārāgo . . . pe . . . abhijjhā lobho
akusalamūlaṃ.\
     Mamattā ti dve mamattā, taṇhāmamattañ ca diṭṭhimamattañ ca\
\
\
**\[page 129\]**\
*S.N. 809\] Jarāsuttaniddeso. 129*\
[\[\... content straddling page break has been moved to the page above
\...\]]{.red} . . . pe . . . idaṃ taṇhāmamattaṃ . . . pe . . . idaṃ
diṭṭhimamattaṃ.\
     Mamāyitavatthu-acchedasaṃkino pi socanti, acchijjante pi socanti,
acchinne pi socanti; mamāyitavatthuvipariṇāmasaṃkino pi socanti,
vipariṇāmante pi socanti, vipariṇate pi socanti.
Mamāyitavatthu-acchedasaṃkino pi paridevanti, acchijjante pi
paridevanti, acchinne pi paridevanti; mamāyitavatthuvipariṇāmasaṃkino pi
paridevanti, vipariṇāmante pi paridevanti, vipariṇate pi paridevanti.
Mamāyitavatthu rakkhanti gopenti pariggaṇhanti, mamāyitan ti
maccharāyanti. Mamāyitasmiṃ vatthusmiṃ socanti, sokaṃ na jahanti,
paridevaṃ na jahanti, macchariyaṃ na jahanti, gedhaṃ na jahanti,
na-ppajahanti, na vinodenti, na byantīkaronti, na anabhāvaṃ gamentī ti,
sokaparidevamaccharaṃ na jahanti giddhā mamāyite.\
     Tasmā munayo pariggahaṃ hitvā acariṃsu khemadassino ti. Tasmā ti
tasmā taṃkāraṇā taṃhetu tappaccayā taṃnidānā etaṃ ādīnavaṃ sampassamāno
mamattesū ti, tasmā. Munayo ti. Monaṃ vuccati ñāṇaṃ, yā paññā pajānanā .
. . pe . . . amoho dhammavicayo sammādiṭṭhi; tena ñāṇena samannāgatā
munayo monapattā. Tīṇi moneyyāni, kāyamoneyyaṃ vacīmoneyyaṃ manomoneyyaṃ
. . . pe . . . saṅgajālam aticca so muni.\
Pariggahā ti dve pariggahā, taṇhāpariggaho ca diṭṭhipariggaho ca . . .
pe . . . ayaṃ taṇhāpariggaho . . . pe . . . ayaṃ diṭṭhipariggaho. Munayo
taṇhāpariggahaṃ pahāya diṭṭhipariggahaṃ paṭinissajjitvā acariṃsu
vicariṃsu iriyiṃsu vattiṃsu pāliṃsu yapiṃsu yāpiṃsu.\
\
\
**\[page 130\]**\
*130 Aṭṭhakavaggo. \[S.N. 809*\
Khemadassino ti. Khemaṃ vuccati amataṃ nibbānaṃ, yo so
sabbasaṃkhārasamatho sabbūpadhipaṭinissaggo taṇhakkhayo virāgo nirodho
nibbānaṃ. Khemadassino ti khemadassino tāṇadassino leṇadassino
saraṇadassino abhayadassino accutadassino amatadassino nibbānadassino
ti, tasmā munayo pariggahaṃ hitvā acariṃsu khemadassino.\
Ten\'; āha Bhagavā:\
\
          Sokaparidevamaccharaṃ\
          na jahanti giddhā mamāyite\
          tasmā munayo pariggahaṃ hitvā\
          acariṃsu khemadassino ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,6.7(=810): Patilīnacarassa bhikkhuno\
               bhajamānassa vivittam āsanaṃ\
               sāmaggiyam āhu tassa taṃ,\
               yo attānaṃ bhavane na dassaye. \|\| Nidd_I.6:7
\|\|]{.large}\
\
     Patilīnacarassa bhikkhuno ti. Patilīnacarā vuccanti satta sekhā;
arahā patilīno.\
     Kiṃkāraṇā patilīnacarā vuccanti satta sekhā? Te tato tato cittaṃ
patilīnentā paṭikujjentā paṭivaṭṭentā sanniruddhantā sanniggaṇhantā
sannivārentā rakkhantā gopentā caranti viharanti iriyanti vattenti
pālenti yapenti yāpenti. Cakkhudvāre cittaṃ patilīnentā paṭikujjentā
paṭivaṭṭentā sanniruddhantā sanniggaṇhantā sannivārentā rakkhantā
gopentā caranti viharanti iriyanti vattenti pālenti yapenti yāpenti.
Sotadvāre cittaṃ, ghānadvāre cittaṃ, jivhādvāre cittaṃ, kāyadvāre
cittaṃ, manodvāre cittaṃ patilīnentā paṭikujjentā pativaṭṭentā
sanniruddhantā sanniggaṇhantā sannivārentā rakkhantā gopentā caranti
viharanti iriyanti vattenti pālenti yapenti yāpenti.\
\
\
**\[page 131\]**\
*S.N. 810\] Jarāsuttaniddeso. 131*\
[\[\... content straddling page break has been moved to the page above
\...\]]{.red} Yathā kukkuṭapattaṃ vā nahārugaddulaṃ vā aggimhi
pakkhittaṃ hoti patilīyati paṭikujjati paṭivattati na sampasāriyati;
evam eva te tato tato cittaṃ patilīnentā paṭikujjentā paṭivaṭṭentā
sanniruddhantā sanniggaṇhantā sannivārentā rakkhantā gopentā caranti
viharanti iriyanti vattenti pālenti yapenti yāpenti. Cakkhudvāre cittaṃ,
sotadvāre cittaṃ, ghānadvāre cittaṃ, jivhādvāre cittaṃ, kāyadvāre
cittaṃ, manodvāre cittaṃ patilīnentā paṭikujjentā pativaṭṭentā
sanniruddhantā sanniggaṇhantā sannivārentā rakkhantā gopentā caranti
viharanti iriyanti vattenti pālenti yapenti yāpenti; taṃkāraṇā
patilīnacarā vuccanti satta sekhā.\
     Bhikkhuno ti kalyāṇaputhujjanassa vā bhikkhuno sekhassa vā
bhikkhuno ti, patilīnacarassa bhikkhuno.\
     Bhajamānassa vivittam āsanan ti. Āsanaṃ vuccati yattha nisīdanti,
mañco pīṭhaṃ bhisī taṭṭikā cammakhando tiṇasanthāro paṇṇasanthāro
palālasanthāro; taṃ āsanaṃ asappāyarūpadassanena vittaṃ vivittaṃ
pavivittaṃ, asappāyasaddasavanena vittaṃ vivittaṃ pavivittaṃ,
asappāyagandhaghāyanena asappāyarasasāyanena
asappāyaphoṭṭhabbaphusanena, asappāyehi pañcahi kāmaguṇehi vittaṃ
vivittaṃ pavivittaṃ; taṃ āsanaṃ bhajato sambhajato sevato nisevato
saṃsevato paṭisevato ti, bhajamānassa vivittam āsanaṃ.\
     Sāmaggiyam āhu tassa taṃ yo attānaṃ bhavane na dassaye ti.
Sāmaggiyā ti tisso sāmaggiyo, gaṇasāmaggī dhammasāmaggī
anabhinibbattisāmaggī.\
     Katamā gaṇasāmaggī? Bahū ce pi bhikkhū samaggā sammodamānā
avivadamānā khīrodakībhūtā aññamaññaṃ piyacakkhūhi sampassantā
viharanti,\
\
\
**\[page 132\]**\
*132 Aṭṭhakavaggo. \[S.N. 810*\
[\[\... content straddling page break has been moved to the page above
\...\]]{.red} ayaṃ gaṇasāmaggī.\
     Katamā dhammasāmaggī? Cattāro satipaṭṭhānā, cattāro sammappadhānā,
cattāro iddhippādā, pañc\'; indriyāni, pañca balāni, satta bojjhaṅgā,
ariyo aṭṭhaṅgiko maggo.\
Te ekato pakkhandanti pasīdanti sampatiṭṭhanti vimuccanti, na tesaṃ
dhammānaṃ vivādo vippavādo atthi.\
Ayaṃ dhammasāmaggī.\
     Katamā anabhinibbattisāmaggī? Bahū ce pi bhikkhū anupādisesāya
nibbānadhātuyā parinibbāyanti, na tena nibbānadhātuyā ūnattaṃ vā
puṇṇattaṃ vā paññāyati.\
Ayaṃ anabhinibbattisāmaggī.\
     Bhavane ti. Nerayikānaṃ nirayo bhavanaṃ, tiracchānayonikānaṃ
tiracchānayoni bhavanaṃ, pittivisayikānaṃ pittivisayo bhavanaṃ,
manussānaṃ manussaloko bhavanaṃ, devānaṃ devaloko bhavanaṃ.\
     Sāmaggiyam āhu tassa taṃ yo attānaṃ bhavane na dassaye ti. Tass\';
esā sāmaggī, etaṃ channaṃ, etaṃ paṭirūpaṃ, etaṃ anucchavikaṃ, etaṃ
anulomaṃ, yo evaṃ paṭipanno niraye attānaṃ na dasseyya, tiracchānayoniyā
attānaṃ na dasseyya, pittivisaye attānaṃ na dasseyya, manussaloke
attānaṃ na dasseyya, devaloke attānaṃ na dasseyyā ti evam āhu, evam
āhaṃsu, evaṃ kathenti, evaṃ bhaṇanti, evaṃ dīpayanti, evaṃ voharantī ti,
sāmaggiyam āhu tassa taṃ yo attānaṃ bhavane na dassaye. Ten\'; āha
Bhagavā:\
\
          Patilīnacarassa bhikkhuno\
          bhajamānassa vivittam āsanaṃ\
          sāmaggiyam āhu tassa taṃ,\
          yo attānaṃ bhavane na dassaye ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
**\[page 133\]**\
*S.N. 811\] Jarāsuttaniddeso. 133*\
\
  [Sn_IV,6.8(=811): Sabbattha muni anissito\
               na piyaṃ kubbati no pi appiyaṃ,\
               tasmiṃ paridevamaccharaṃ\
               paṇṇe vāri yathā na limpati. \|\| Nidd_I.6:8
\|\|]{.large}\
\
     Sabbattha muni anissito ti. Sabbaṃ vuccati dvādasāyatanāni, cakkhu
c\'; eva rūpā ca sotañ ca saddā ca ghānañ ca gandhā ca jivhā ca rasā ca
kāyo ca phoṭṭhabbā ca mano ca dhammā ca. Munī ti monaṃ vuccati ñāṇaṃ, yā
paññā pajānanā . . . pe . . . saṅgajālam aticca so muni. Anissito ti dve
nissayā, taṇhānissayo ca diṭṭhinissayo ca . . . pe . . . ayaṃ
taṇhānissayo . . . pe . . . ayaṃ diṭṭhinissayo. Muni taṇhānissayaṃ
pahāya, diṭṭhinissayaṃ paṭinissajjitvā, cakkhuṃ anissito, sotaṃ
anissito, ghānaṃ anissito, jivhaṃ anissito, kāyaṃ anissito, manaṃ
anissito, rūpe sadde gandhe rase phoṭṭhabbe dhamme kulaṃ gaṇaṃ āvāsaṃ
lābham yasaṃ pasaṃsaṃ sukhaṃ
cīvarapiṇḍapātasenāsanagilānapaccayabhesajjaparikkhāraṃ kāmadhātuṃ
rūpadhātuṃ arūpadhātuṃ kāmabhavaṃ rūpabhavaṃ arūpabhavaṃ saññābhavaṃ
asaññābhavaṃ nevasaññā-nāsaññābhavaṃ ekavokārabhavaṃ catuvokārabhavaṃ
pañcavokārabhavaṃ atītaṃ anāgataṃ paccuppannaṃ diṭṭhasutamutāviññātabbe
dhamme anissito asannissito anallīno anupagato anajjhosito anadhimutto
nikkhanto nissaṭṭho vippamutto visaṃyutto vimariyādikatena cetasā
viharatī ti, sabbattha muni anissito.\
     Na piyaṃ kubbati no pi appiyan ti. Piyā ti dve piyā, sattā vā
saṃkhārā vā.\
     Katame sattā piyā? Idha yassa te honti atthakāmā hitakāmā phāsukāmā
yogakkhemakāmā, mātā vā pitā vā bhātā vā bhaginī vā putto vā dhītā vā
mittā vā amaccā vā ñātī vā sālohitā vā,\
\
\
**\[page 134\]**\
*134 Aṭṭhakavaggo. \[S.N. 811*\
[\[\... content straddling page break has been moved to the page above
\...\]]{.red} ime sattā piyā.\
     Katame saṃkhārā piyā? Manāpikā rūpā, manāpikā saddā, manāpikā
gandhā, manāpikā rasā, manāpikā phoṭṭhabbā; ime saṃkhārā piyā.\
     Appiyā ti dve appiyā, sattā vā saṃkhārā vā.\
     Katame sattā appiyā? Idha yassa te honti anatthakāmā ahitakāmā
aphāsukāmā ayogakkhemakāmā jīvitā voropetukāmā, ime sattā appiyā.\
     Katame saṃkhārā appiyā? Amanāpikā rūpā, amanāpikā saddā, amanāpikā
gandhā, amanāpikā rasā, amanāpikā phoṭṭhabbā; ime saṃkhārā appiyā.\
     Na piyaṃ kubbati no pi appiyan ti. Ayaṃ me satto piyo, ime ca me
saṃkhārā manāpā ti bhaṅgavasena piyaṃ na karoti. Ayaṃ me satto appiyo,
ime ca me saṃkhārā amanāpā ti paṭighavasena appiyaṃ na karoti na janeti
na sañjaneti na nibbatteti nābhinibbattetī ti, na piyaṃ kubbati no pi
appiyaṃ.\
     Tasmiṃ paridevamaccharaṃ paṇṇe vāri yathā na limpatī ti. Tasmin ti
tasmiṃ puggale arahante khīṇāsave.\
Paridevo ti ñātibyasanena vā phuṭṭhassa, bhogabyasanena vā phuṭṭhassa,
rogabyasanena vā phuṭṭhassa, sīlabyasanena vā phuṭṭhassa,
diṭṭhibyasanenā vā phuṭṭhassa, aññataraññatarena vā byasanena
samannāgatassa, aññataraññatarena vā dukkhadhammena phuṭṭhassa ādevo
paridevo ādevanā paridevanā ādevitattaṃ paridevitattaṃ vācāpalāpo
vippalāpo lālappo lālappāyanā lālappāyitattaṃ.\
Macchariyan ti pañca macchariyāni, āvāsamacchariyaṃ kulamacchariyaṃ
lābhamacchariyaṃ vaṇṇamacchariyaṃ dhammamacchariyaṃ; yaṃ evarūpaṃ
macchariyaṃ maccharāyanā maccharāyitattaṃ vevicchaṃ kadariyaṃ
kaṭukañcakatā aggahitattaṃ cittassa; idam vuccati macchariyaṃ. Api ca
khandhamacchariyam pi macchariyaṃ,\
\
\
**\[page 135\]**\
*S.N. 812\] Jarāsuttaniddeso. 135*\
dhātumacchariyaṃ pi macchariyaṃ, āyatanamacchariyaṃ pi macchariyaṃ. Gāho
vuccati macchariyaṃ.\
     Paṇṇe vāri yathā na limpatī ti. Paṇṇaṃ vuccati padumapattaṃ. Vāri
vuccati udakaṃ. Yathā vāri padumapatte na limpati na saṃlimpati n\';
upalimpati, alittaṃ asaṃlittaṃ anupalittaṃ; evaṃ eva tasmiṃ puggale
arahante khīṇāsave paridevo ca macchariyañ ca na limpati na saṃlimpati
n\'; upalimpati, alittā asaṃlittā anupalittā; so ca puggalo tehi
kilesehi na limpati na saṃlimpati n\'; upalimpati, alitto asaṃlitto
anupalitto nikkhanto nissaṭṭho vippamutto visaṃyutto vimariyādikatena
cetasā viharatī ti, tasmiṃ paridevamaccharaṃ paṇṇe vāri yathā na
limpati. Ten\'; āha Bhagavā:\
\
          Sabbattha muni anissito\
          na piyaṃ kubbati no pi appiyaṃ,\
          tasmiṃ paridevamaccharaṃ,\
          paṇṇe vāri yathā na limpatī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,6.9(=812): Udabindu yathā pi pokkhare,\
               padume vāri yathā na limpati,\
               evaṃ muni nopalimpati\
               yadidaṃ diṭṭhasutaṃmutesu vā. \|\| Nidd_I.6:9
\|\|]{.large}\
\
     Udabindu yathā pi pokkhare ti. Udabindū ti vuccati udakathevo.
Pokkharaṃ vuccati padumapattaṃ. Yathā udakabindu padumapatte na limpati,
na saṃlimpati, n\'; upalimpati, alittaṃ asaṃlittaṃ anupalittan ti,
udabindu yathā pi pokkhare.\
     Padume vāri yathā na limpatī ti. Padumaṃ vuccati padumapupphaṃ.
Vāri vuccati udakaṃ. Yathā vāri padumapupphe na limpati, na saṃlimpati,
n\'; upalimpati, alittaṃ asaṃlittaṃ anupalittan ti, padume vāri yathā na
limpati.\
\
\
**\[page 136\]**\
*136 Aṭṭhakavaggo. \[S.N. 812*\
     Evaṃ muni nopalimpati yadidaṃ diṭṭhasutaṃmutesu vā ti. Evan ti
opammasampaṭipādanā. Munī ti monaṃ vuccati ñāṇaṃ, yā paññā pajānanā . .
. pe . . . saṅgajālam aticca so muni. Lepā ti dve lepā, taṇhālepo ca
diṭṭhilepo ca . . . pe . . . ayaṃ taṇhālepo . . . pe . . . ayaṃ
diṭṭhilepo. Muni taṇhālepaṃ pahāya, diṭṭhilepaṃ paṭinissajjitvā, diṭṭhe
na limpati, sute na limpati, mute na limpati, viññāte na limpati, na
saṃlimpati, n\'; upalimpati, alitto asaṃlitto anupalitto nikkhanto
nissaṭṭho vippamutto visaṃyutto vimariyādikatena cetasā viharatī ti,
evaṃ muni nopalimpati yadidaṃ diṭṭhasutaṃmutesu vā.\
Ten\'; āha Bhagavā:\
\
          Udabindu yathā pi pokkhare,\
          padume vāri yathā na limpati,\
          evaṃ muni nopalimpati\
          yadidaṃ diṭṭhasutaṃmutesu vā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,6.10(=813): Dhono na hi tena maññati\
               yadidaṃ diṭṭhasutaṃmutesu vā,\
               nāññena visuddhim icchati,\
               na hi so rajjati no virajjati. \|\| Nidd_I.6:11
\|\|]{.large}\
\
     Dhono na hi tena maññati yadidaṃ diṭṭhasutaṃmutesu vā ti. Dhono ti.
Dhonā vuccati paññā, yā paññā pajānanā . . . pe . . . amoho dhammavicayo
sammādiṭṭhi.\
     Kiṃkāraṇā dhonā vuccati paññā? Tāya paññāya kāyaduccaritaṃ dhutañ
ca dhotañ ca sandhotañ ca niddhotañ ca, vacīduccaritaṃ dhutañ ca dhotañ
ca sandhotañ ca niddhotañ ca, manoduccaritaṃ dhutañ ca dhotañ ca
sandhotañ ca niddhotañ ca, rāgo dhuto ca dhoto ca sandhoto ca niddhoto
ca, doso moho kodho upanāho makkho paḷāso issā macchariyaṃ māyā
sāṭheyyaṃ thambho sārambho māno atimāno mado pamādo, sabbe kilesā, sabbe
duccaritā, sabbe darathā, sabbe pariḷāhā sabbe santāpā,\
\
\
**\[page 137\]**\
*S.N. 813\] Jarāsuttaniddeso. 137*\
[\[\... content straddling page break has been moved to the page above
\...\]]{.red} sabbākusalābhisaṃkhārā dhutā ca dhotā ca sandhotā ca
niddhotā ca. Taṃkāraṇā dhonā vuccati paññā.\
     Athavā sammādiṭṭhiyā micchādiṭṭhi dhutā ca dhotā ca sandhotā ca
niddhotā ca; sammāsaṃkappena micchāsaṃkappo dhuto ca dhoto ca sandhoto
ca niddhoto ca, sammāvācāya micchāvācā dhutā ca, sammākammantena
micchākammanto dhuto ca, sammā-ājīvena micchā-ājīvo dhuto ca,
sammāvāyāmena micchāvāyāmo dhuto ca, sammāsatiyā micchāsati dhutā ca,
sammāsamādhinā micchāsamādhi dhuto ca, sammāñāṇena micchāñāṇaṃ dhutañ
ca, sammāvimuttiyā micchāvimutti dhutā ca dhotā ca sandhotā ca niddhotā
ca. Athavā ariyena aṭṭhaṅgikena maggena sabbe kilesā, sabbe duccaritā,
sabbe darathā, sabbe pariḷāhā, sabbe santāpā, sabbākusalābhisaṃkhārā
dhutā ca dhotā ca sandhotā ca niddhotā ca.\
     Arahā imehi dhoneyyehi dhammehi upeto samupeto upagato samupagato
upapanno samupapanno samannāgato; tasmā arahā dhono. So dhutarāgo
dhutapāpo dhutakileso dhutapariḷāho ti, dhono.\
     Dhono na hi tena maññati yadidaṃ diṭṭhasutaṃmutesu vā ti dhono
diṭṭhaṃ na maññati, diṭṭhasmiṃ na maññati, diṭṭhato na maññati, diṭṭhaṃ
me ti na maññati; sutaṃ na maññati, sutasmiṃ na maññati, sutato na
maññati, sutaṃ me ti na maññati; mutaṃ na maññati, mutasmiṃ na maññati,
mutato na maññati, mutaṃ me ti na maññati; viññātaṃ na maññati,
viññātasmiṃ na maññati, viññātato na maññati, viññātaṃ me ti na
maññati.\
     Vuttaṃ h\'; etaṃ Bhagavatā: \*Asmī ti bhikkhave maññitam etaṃ, ayam
aham asmī ti maññitam etaṃ, bhavissan ti maññitam etaṃ, na bhavissan ti
maññitam etaṃ, rūpī bhavissan ti maññitam etaṃ, arūpī bhavissan ti
maññitam etaṃ,\
\
\
**\[page 138\]**\
*138 Aṭṭhakavaggo. \[S.N. 813*\
[\[\... content straddling page break has been moved to the page above
\...\]]{.red} saññī bhavissan ti maññitam etaṃ, asaññī bhavissan ti
maññitam etaṃ, nevasaññi-nāsaññī bhavissan ti maññitam etaṃ; maññitaṃ
bhikkhave rogo, maññitaṃ gaṇḍo, maññitaṃ sallaṃ, maññitaṃ upaddavo;
tasmā ti ha bhikkhave amaññamānena cetasā viharissāmā ti evaṃ hi vo
bhikkhave sikkhitabban ti, dhono na hi tena maññati yadidaṃ
diṭṭhasutaṃmutesu vā.\
     Nāññena visuddhim icchatī ti. Dhono aññena asuddhimaggena
micchāpaṭipadāya aniyyānikapathena, aññatra satipaṭṭhānehi, aññatra
sammappadhānehi, aññatra iddhippādehi, aññatra indriyehi, aññatra
balehi, aññatra bojjhaṅgehi, aññatra ariyā aṭṭhaṅgikā maggā, suddhiṃ
visuddhiṃ parisuddhiṃ muttiṃ vimuttiṃ parimuttiṃ na icchati, na
assādiyati, na pattheti, na piheti, na samijjhati, nābhijappatī ti,
nāññena visuddhim icchati.\
     Na hi so rajjati no virajjatī ti. Sabbe bālaputhujjanā rajjanti;
kalyāṇaputhujjanam upādāya satta sekhā virajjanti; arahā n\'; eva
rajjati, no virajjati, virato so, khayā rāgassa vītarāgattā, khayā
dosassa vītadosattā, khayā mohassa vītamohattā. So vuṭṭhavāso
ciṇṇacaraṇo . . . pe . . . n\'; atthi tassa punabbhavo ti, na hi so
rajjati no virajjati. Ten\'; āha Bhagavā:\
\
          Dhono na hi tena maññati\
          yadidam diṭṭhasutaṃmutesu vā,\
          nāññena visuddhim icchati,\
          na hi so rajjati no virajjatī ti.\
\
\
7CHAṬṬHO JARĀSUTTANIDDESO NIṬṬHITO.\
\
\
**\[page 139\]**\
*139*\
     SATTAMO TISSAMETTEYYASUTTANIDDESO.\
\
  [Sn_IV,7.1(=814): Methunam anuyuttassa icc-āyasmā Tisso Metteyyo\
               vighātaṃ brūhi mārisa,\
               sutvāna tava sāsanaṃ viveke sikkhisāmase. \|\| Nidd_I.7:1
\|\|]{.large}\
\
     Methunam anuyuttassā ti. Methunadhammo nāma yo so asaddhammo
gāmadhammo vasaladhammo duṭṭhullo odakantiko rahasso
dvayadvayasamāpatti. Kiṃkāraṇā vuccati methunadhammo? Ubhinnaṃ rattānaṃ
sārattānam avassutānaṃ pariyuṭṭhitānaṃ pariyādiṇṇacittānaṃ ubhinnaṃ
sadisānaṃ dhammo ti; taṃkāraṇā vuccati methunadhammo. Yathā ubho
kalahakārakā methunakā ti vuccanti, ubho bhaṇḍanakārakā methunakā ti
vuccanti, ubho bhassakārakā methunakā ti vuccanti, ubho vivādakārakā
methunakā ti vuccanti, ubho adhikaraṇakārakā methunakā ti vuccanti, ubho
vādino methunakā ti vuccanti, ubho sallāpakā methunakā ti vuccanti, evam
eva ubhinnaṃ rattānaṃ sārattānam avassutānaṃ pariyuṭṭhitānam
pariyādiṇṇacittānaṃ ubhinnaṃ sadisānaṃ dhammo ti taṃkāraṇā vuccati
methunadhammo. Methunam anuyuttassā ti methunadhamme yuttassa payuttassa
āyuttassa samāyuttassa taccaritassa tabbahulassa taggarukassa
tanninnassa tappoṇassa tappabbhārassa tadadhimuttassa tadādhipateyyassā
ti, methunam anuyuttassa.\
     Icc-āyasmā Tisso Metteyyo ti. Iccā ti padasandhi padasaṃsaggo
padapāripūri akkharasamavāyo byañjanasiliṭṭhatā padānupubbatā-m-etaṃ
iccā ti.\
\
\
**\[page 140\]**\
*140 Aṭṭhakavaggo. \[S.N. 814*\
[\[\... content straddling page break has been moved to the page above
\...\]]{.red} Āyasmā ti piyavacanaṃ garuvacaṇaṃ sagāravavacanaṃ
sappatissavacanam etaṃ, āyasmā ti. Tisso ti tassa therassa nāmaṃ saṃkhā
samaññā paññatti vohāro nāmaṃ nāmakammaṃ nāmadheyyaṃ nirutti byañjanam
abhilāpo. Metteyyo ti tassa therassa gottaṃ saṃkhā samaññā paññatti
vohāro ti, icc-āyasmā Tisso Metteyyo.\
     Vighātaṃ brūhi mārisā ti vighātaṃ upaghātaṃ pīḷanaṃ ghaṭṭanaṃ
upaddavaṃ upasaggaṃ brūhi ācikkha desehi paññāpehi paṭṭhapehi vivara
vibhaja uttānīkarohi pakāsehi. Mārisā ti piyavacanaṃ garuvacanaṃ
sagāravavacanaṃ sappatissavacanam etaṃ mārisā ti, vighātaṃ brūhi
mārisā.\
     Sutvāna tava sāsanan ti tuyhaṃ vacanaṃ byappathaṃ desanaṃ
anusāsanaṃ anusiṭṭhiṃ sutvā suṇitvā uggahitvā upadhārayitvā
upalakkhayitvā ti, sutvāna tava sāsanaṃ.\
     Viveke sikkhisāmase ti. Viveko ti tayo vivekā, kāyaviveko
cittaviveko upadhiviveko.\
     Katamo kāyaviveko? Idha bhikkhu vivittaṃ senāsanaṃ bhajati araññaṃ
rukkhamūlaṃ pabbataṃ kandaraṃ giriguhaṃ susānaṃ vanapatthaṃ abbhokāsaṃ
palālapuñjaṃ.\
Kāyena ca vivitto viharati: so eko gacchati, eko tiṭṭhati, eko nisīdati,
eko seyyaṃ kappeti, eko gāmaṃ piṇḍāya pavisati, eko paṭikkamati, eko
raho nisīdati, eko caṅkamaṃ adhiṭṭhāti, eko carati, eko viharati iriyati
vattati pāleti yapeti yāpeti. Ayaṃ kāyaviveko.\
     Katamo cittaviveko? Paṭhamaṃ jhānaṃ samāpannassa nīvaraṇehi cittaṃ
vivittaṃ hoti, dutiyaṃ jhānaṃ samāpannassa vitakkavicārehi cittaṃ
vivittaṃ hoti, tatiyaṃ jhānaṃ samāpannassa pītiyā cittaṃ vivittam hoti,
catutthaṃ jhānaṃ samāpannassa sukhadukkhehi cittaṃ vivittaṃ hoti,
ākāsānañcāyatanaṃ samāpannassa rūpasaññāya paṭighasaññāya nānattasaññāya
cittaṃ vivittaṃ hoti, viññāṇañcāyatanaṃ samāpannassa
ākāsānañcāyatanasaññāya cittaṃ vivittaṃ hoti,\
\
\
**\[page 141\]**\
*S.N. 814\] Tissametteyyasuttaniddeso. 141*\
[\[\... content straddling page break has been moved to the page above
\...\]]{.red} ākiñcaññāyatanaṃ samāpannassa viññāṇañcāyatanasaññāya
cittaṃ vivittaṃ hoti, nevasaññānāsaññāyatanaṃ samāpannassa
ākiñcaññāyatanasaññāya cittaṃ vivittaṃ hoti, sotāpannassa
sakkāyadiṭṭhiyā vicikicchāya sīlabbataparāmāsā diṭṭhānusayā
vicikicchānusayā tadekaṭṭhehi ca kilesehi cittaṃ vivittaṃ hoti,
sakadāgāmissa oḷārikā kāmarāgasaṃyojanā paṭighasaṃyojanā oḷārikā
kāmarāgānusayā patighānusayā tadekaṭṭhehi ca kilesehi cittaṃ vivittaṃ
hoti, anāgāmissa aṇusahagatā kāmarāgasaṃyojanā paṭighasaṃyojanā
aṇusahagatā kāmarāgānusayā paṭighānusayā tadekaṭṭhehi ca kilesehi cittaṃ
vivittaṃ hoti, arahato rūparāgā arūparāgā mānā uddhaccā avijjāya
mānānusayā bhavarāgānusayā avijjānusayā tadekaṭṭhehi ca kilesehi
bahiddhā ca sabbanimittehi cittaṃ vivittaṃ hoti. Ayaṃ cittaviveko.\
     Katamo upadhiviveko? Upadhi vuccanti kilesā ca khandhā ca
abhisaṃkhārā ca. Upadhiviveko vuccati amataṃ nibbānaṃ, yo so
sabbasaṃkhārasamatho sabbūpadhipaṭinissaggo taṇhakkhayo virāgo nirodho
nibbānam.\
Ayaṃ upadhiviveko.\
     Kāyaviveko ca vūpakaṭṭhakāyānaṃ nekkhammābhiratānaṃ, cittaviveko ca
parisuddhacittānaṃ paramavodānapattānaṃ, upadhiviveko ca nirūpadhīnaṃ
puggalānaṃ visaṃkhāragatānaṃ.\
     Viveke sikkhisāmase ti. So thero pakatiyā sikkhitasikkho; api ca
dhammadesanaṃ yācanto evam āha viveke sikkhisāmase ti. Ten\'; āha thero
Tisso Metteyyo:\
\
          Methunam anuyuttassa icc-āyasmā Tisso Metteyyo\
          vighātaṃ brūhi mārisa,\
          sutvāna tava sāsanaṃ viveke sikkhisāmase.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
\
**\[page 142\]**\
*142 Aṭṭhakavaggo. \[S.N. 815*\
\
  [Sn_IV,7.2(=815): Methunam anuyuttassa Metteyyā ti Bhagavā mussat\';
evāpi sāsanaṃ,\
               micchā ca paṭipajjati, etaṃ tasmim anāriyaṃ. \|\|
Nidd_I.7:2 \|\|]{.large}\
\
     Methunam anuyuttassā ti. Methunadhammo nāma yo so asaddhammo
gāmadhammo vasaladhammo duṭṭhullo odakantiko rahasso
dvayadvayasamāpatti. Kiṃkāraṇā vuccati methunadhammo? Ubhinnaṃ rattānaṃ
sārattānaṃ avassutānaṃ pariyuṭṭhitānaṃ pariyādiṇṇacittānaṃ ubhinnaṃ
sadisānaṃ dhammo ti taṃkāraṇā vuccati methunadhammo. Yathā ubho
kalahakārakā methunakā ti vuccanti, ubho bhaṇḍanakārakā methunakā ti
vuccanti, ubho bhassakārakā methunakā ti vuccanti, ubho vivādakārakā
methunakā ti vuccanti, ubho adhikaraṇakārakā methunakā ti vuccanti, ubho
vādino methunakā ti vuccanti, ubho sallāpakā methunakā ti vuccanti; evam
eva ubhinnaṃ rattānaṃ sārattānam avassutānam pariyuṭṭhitānam
pariyādiṇṇacittānam ubhinnaṃ sadisānaṃ dhammo ti taṃkāraṇā vuccati
methunadhammo. Methunam anuyuttassā ti methunadhamme yuttassa payuttassa
āyuttassa samāyuttassa taccaritassa tabbahulassa taggarukassa
tanninnassa tapponassa tappabbhārassa tadadhimuttassa tadādhipateyyassā
ti, methunam anuyuttassa.\
     Metteyyā ti Bhagavā taṃ theraṃ gottena ālapati. Bhagavā ti
gāravādhivacanaṃ; api ca bhaggarāgo ti Bhagavā, bhaggadoso ti Bhagavā,
bhaggamoho ti Bhagavā, bhaggadiṭṭhī ti Bhagavā, bhaggakaṇṭako ti
Bhagavā, bhaggakileso ti Bhagavā; bhajī vibhajī paṭibhajī dhammaratanan
ti Bhagavā; bhavānaṃ antakaro ti Bhagavā; bhāvitakāyo ti bhāvitasīlo
bhāvitacitto bhāvitapañño ti Bhagavā; bhajī vā Bhagavā
araññavanapatthāni pantāni senāsanāni appasaddāni appanigghosāni
vijanavātāni manussarāhaseyyakāni paṭisallānasārūpānī ti Bhagavā; bhāgī
vā Bhagavā cīvarapiṇḍapātasenāsanagilānapaccayabhesajjaparikkhārānan ti
Bhagavā;\
\
\
**\[page 143\]**\
*S.N. 815\] Tissametteyyasuttaniddeso. 143*\
[\[\... content straddling page break has been moved to the page above
\...\]]{.red} bhāgī vā Bhagavā attharasassa dhammarasassa vimuttirasassa
adhisīlassa adhicittassa adhipaññāyā ti Bhagavā; bhāgī vā Bhagavā
catunnaṃ jhānānaṃ catunnaṃ appamaññānaṃ catunnaṃ arūpasamāpattīnan ti
Bhagavā; bhāgī vā Bhagavā aṭṭhannaṃ vimokkhānam aṭṭhannaṃ
abhibhāyatanānaṃ navannaṃ anupubbavihārasamāpattīnan ti Bhagavā; bhāgī
vā Bhagavā dasannaṃ saññābhāvanānaṃ dasannaṃ kasiṇasamāpattīnam
ānāpānasatisamāpattiyā asubhasamāpattiyā ti Bhagavā; bhāgī vā Bhagavā
catunnaṃ satipaṭṭhānānaṃ catunnaṃ sammappadhānānaṃ catunnam
iddhippādānaṃ pañcannaṃ indriyānaṃ pañcannaṃ balānaṃ sattannaṃ
bojjhaṅgānam ariyassa aṭṭhaṅgikassa maggassā ti Bhagavā; bhāgī vā
Bhagavā dasannaṃ tathāgatabalānaṃ catunnaṃ vesārajjānaṃ catunnaṃ
paṭisambhidānaṃ channaṃ abhiññānaṃ channaṃ buddhadhammānan ti Bhagavā;
Bhagavā ti n\'; etaṃ nāmaṃ mātarā kataṃ, na pitarā kataṃ, na bhātarā
kataṃ, na bhaginiyā kataṃ, na mittāmaccehi kataṃ, na ñātisālohitehi
kataṃ, na samaṇabrāhmaṇehi kataṃ, na devatāhi kataṃ; vimokkhantikam etaṃ
Buddhānaṃ Bhagavantānaṃ bodhityā mūle saha sabbaññutaññāṇassa paṭilābhā
sacchikā paññatti yadidaṃ Bhagavā ti, Metteyyā ti Bhagavā.\
     Mussat\'; evāpi sāsanan ti. Dvīhi kāraṇehi sāsanaṃ mussati:
pariyattisāsanam pi mussati, paṭipattisāsanam pi mussati.\
     Katamaṃ pariyattisāsanaṃ? Yaṃ tassa pariyāpuṭaṃ suttaṃ geyyaṃ
veyyākaraṇaṃ gāthā udānaṃ itivuttakaṃ jātakaṃ abbhutadhammaṃ vedallaṃ,
idaṃ pariyattisāsanaṃ; taṃ pi mussati parimussati paribāhiro hotī ti,
evam pi mussat\'; evāpi sāsanaṃ.\
     Katamaṃ paṭipattisāsanaṃ? Sammāpaṭipadā, anulomapaṭipadā,\
\
\
**\[page 144\]**\
*144 Aṭṭhakavaggo. \[S.N. 815*\
[\[\... content straddling page break has been moved to the page above
\...\]]{.red} apaccanīkapaṭipadā, anvatthapaṭipadā,
dhammānudhammapaṭipadā, kusalesu paripūrikāritā, indriyesu guttadvāratā,
bhojane mattaññutā, jāgariyānuyogo, satisampajaññaṃ, cattāro
satipaṭṭhānā, cattāro sammappadhānā, cattāro iddhippādā, pañc\';
indriyāni, pañca balāni, satta bojjhaṅgā, ariyo aṭṭhaṅgiko maggo; idaṃ
paṭipattisāsanaṃ; taṃ pi mussati parimussati, paribāhiro hotī ti, evam
pi mussat\'; evāpi sāsanaṃ.\
     Micchā ca paṭipajjatī ti. Pāṇam pi hanati, adinnam pi ādiyati,
sandhim pi chindati, nillopam pi harati, ekāgārikam pi karoti,
paripanthe pi tiṭṭhati, paradāram pi gacchati, musā pi bhaṇatī ti,
micchā ca paṭipajjati.\
     Etaṃ tasmiṃ anāriyan ti etaṃ tasmiṃ puggale anariyadhammo
bāladhammo mūḷhadhammo aññāṇadhammo amarāvikkhepadhammo yadidaṃ micchā
paṭipadā ti, etaṃ tasmiṃ anāriyaṃ. Ten\'; āha Bhagavā:\
\
          Methunam anuyuttassa Metteyyā ti Bhagavā\
          mussat\'; evāpi sāsanaṃ,\
          micchā ca paṭipajjati, etaṃ tasmiṃ anāriyan ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,7.3(=816): Eko pubbe caritvāna methunaṃ yo nisevati,\
               yānaṃ bhantaṃ va taṃ loke hīnam āhu puthujjanaṃ. \|\|
Nidd_I.7:3 \|\|]{.large}\
\
     Eko pubbe caritvānā ti. Dvīhi kāraṇehi eko pubbe caritvāna,
pabbajjāsaṃkhātena vā gaṇāvavassaggatthena vā.\
     Kathaṃ pabbajjāsaṃkhātena eko pubbe caritvāna?\
Sabbaṃ gharāvāsapalibodhaṃ chinditvā, puttadārapalibodhaṃ chinditvā,
ñātipalibodhaṃ chinditvā, mittāmaccapalibodhaṃ chinditvā,
sannidhipalibodhaṃ chinditvā, kesamassuṃ ohāretvā, kāsāyāni vatthāni
acchādetvā, agārasmā anagāriyaṃ pabbajitvā, ākiñcanabhāvaṃ upagantvā,\
\
\
**\[page 145\]**\
*S.N. 816\] Tissametteyyasuttaniddeso. 145*\
eko carati viharati iriyati vattati pāleti yapeti yāpeti; evaṃ
pabbajjāsaṃkhātena, eko pubbe caritvāna.\
     Kathaṃ gaṇāvavassaggatthena eko pubbe caritvāna?\
So evaṃ pabbajito samāno eko araññavanapatthāni pantāni senāsanāni
paṭisevati appasaddāni appanigghosāni vijanavātāni manussarāhaseyyakāni
paṭisallānasāruppāni.\
So eko gacchati, eko tiṭṭhati, eko nisīdati; eko seyyaṃ kappeti, eko
gāmaṃ piṇḍāya pavisati, eko paṭikkamati, eko raho nisīdati, eko caṅkamaṃ
adhiṭṭhāti, eko carati, eko viharati iriyati vattati pāleti yapeti
yāpeti; evaṃ gaṇāvavassaggatthena, eko pubbe caritvāna.\
     Methunaṃ yo nisevatī ti. Methunadhammo nāma yo so asaddhammo . . .
pe . . . taṃkāraṇā vuccati methunadhammo. Methunaṃ yo nisevatī ti so
aparena samayena Buddhaṃ dhammaṃ saṃghaṃ sikkhaṃ paccakkhāya
hīnāyāvattitvā methunadhammaṃ sevati nisevati saṃsevati paṭisevatī ti,
methunaṃ yo nisevati.\
     Yānaṃ bhantaṃ va taṃ loke ti. Yānan ti hatthiyānaṃ assayānaṃ
goyānaṃ ajayānaṃ meṇḍakayānaṃ oṭṭhayānaṃ kharayānaṃ bhantaṃ adantaṃ
akāritam avinītam uppathaṃ gaṇhāti, visamaṃ khāṇum pi pāsāṇam pi
abhiruhati, yānam pi ārohakam pi bhañjati, papāte pi papatati. Yathā taṃ
bhantaṃ yānaṃ adantaṃ akāritaṃ avinītaṃ uppathaṃ gaṇhāti, evam eva so
vibbhantako bhantayānapaṭibhāgo uppathaṃ gaṇhāti: micchādiṭṭhiṃ gaṇhāti
. . . pe . . . micchāsamādhiṃ gaṇhāti. Yathā taṃ bhantaṃ yānaṃ adantaṃ
akāritaṃ avinītaṃ visamaṃ khāṇum pi pāsāṇam pi abhiruhati, evam eva so
vibbhantako bhantayānapaṭibhāgo visamaṃ kāyakammaṃ abhiruhati, visamaṃ
vacīkammaṃ abhiruhati, visamaṃ manokammaṃ abhiruhati, visamaṃ
pāṇātipātaṃ abhiruhati, visamaṃ adinnādānaṃ abhiruhati, visamaṃ kāmesu
micchācāraṃ abhiruhati, visamaṃ musāvādaṃ abhiruhati, visamaṃ pisuṇaṃ
vācaṃ abhiruhati, visamaṃ pharusaṃ vācaṃ abhiruhati, visamaṃ
samphappalāpaṃ abhiruhati,\
\
\
**\[page 146\]**\
*146 Aṭṭhakavaggo. \[S.N. 816*\
[\[\... content straddling page break has been moved to the page above
\...\]]{.red} visamaṃ abhijjhaṃ abhiruhati, visamaṃ byāpādaṃ abhiruhati,
visamaṃ micchādiṭṭhiṃ abhiruhati, visame saṃkhāre abhiruhati, visame
pañca kāmaguṇe abhiruhati, visame nīvaraṇe abhiruhati. Yathā taṃ bhantaṃ
yānaṃ adantaṃ akāritaṃ avinītaṃ yānaṃ pi ārohakam pi bhañjati, evam eva
so vibbhantako bhantayānapaṭibhāgo niraye attānaṃ bhañjati,
tiracchānayoniyā attānaṃ bhañjati, pittivisaye attānaṃ bhañjati,
manussaloke attānaṃ bhañjati, devaloke attānaṃ bhañjati. Yathā taṃ
bhantaṃ yānam adantaṃ akāritaṃ avinītaṃ papāte pi papatati, evam eva so
vibbhantako bhantayānapaṭibhāgo jātipapātamhi pi papatati, jarāpapātamhi
pi papatati, byādhipapātamhi pi papatati, maraṇapapātamhi pi papatati,
sokaparidevadukkhadomanassupāyāsapapātamhi pi papatati. Loke ti
apāyaloke . . . pe . . . manussaloke ti, yānaṃ bhantaṃ va taṃ loke.\
     Hīnam āhu puthujjanan ti. Puthujjanā ti ken\'; atthena puthujjanā?
Puthu kilese janentī ti puthujjanā, puthu avihatasakkāyadiṭṭhikā ti
puthujjanā, puthu satthārānaṃ mukhullokikā ti puthujjanā, puthu
sabbagatīhi āvuṭā ti puthujjanā, puthu nānābhisaṃkhārehi abhisaṃkharontī
ti puthujjanā, puthu nānā-oghehi vuyhantī ti puthujjanā, puthu
nānāsantāpehi santappantī ti puthujjanā, puthu nānāpariḷāhehi
paridayhantī ti puthujjanā, puthu pañcasu kāmaguṇesu rattā giddhā
gadhitā mucchitā ajjhosānā laggā laggitā palibuddhā ti puthujjanā, puthu
pañcahi nīvaraṇehi āvuṭā nivuṭā ophuṭā pihitā paṭicchannā paṭikujjitā ti
puthujjanā. Hīnam āhu puthujjanan ti puthujjanaṃ hīnaṃ nihīnaṃ omakaṃ
lāmakaṃ jatukkaṃ parittan ti evam āhu evam āhaṃsu evaṃ kathenti evaṃ
bhaṇanti evaṃ dīpayanti evaṃ voharantī ti,\
\
\
**\[page 147\]**\
*S.N. 817\] Tissametteyyasuttaniddeso. 147*\
[\[\... content straddling page break has been moved to the page above
\...\]]{.red} hīnam āhu puthujjanaṃ. Ten\'; āha Bhagavā:\
\
          Eko pubbe caritvāna methunaṃ yo nisevati,\
          yānaṃ bhantaṃ va taṃ loke hīnam āhu puthujjanan ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,7.4(=817): Yaso kittī ca yā pubbe hāyat\'; evāpi tassa sā,\
               etam pi disvā sikkhetha methunaṃ vippahātave. \|\|
Nidd_I.7:4 \|\|]{.large}\
\
     Yaso kittī ca yā pubbe hāyat\'; evāpi tassa sā ti. Katamo yaso?
Katamā kitti? Idh\'; ekacco pubbe samaṇabhāve sakkato hoti garukato
mānito pūjito apacito lābhī
cīvara{piṇḍapāta}senāsanagilānapaccayabhesajjaparikkhārānaṃ; ayaṃ yaso.\
     Katamā kitti? Idh\'; ekacco pubbe samaṇabhāve kittivaṇṇabhato hoti
paṇḍito viyatto medhāvī bahussuto cittakathī kalyāṇapaṭibhāṇo suttantiko
ti vā vinayadharo ti vā dhammakathiko ti vā āraññiko ti vā piṇḍapātiko
ti vā paṃsukūliko ti vā, tecīvariko ti vā sapadānacāriko ti vā
khalupacchābhattiko ti vā nesajjiko ti vā yathāsanthatiko ti vā
paṭhamassa jhānassa lābhī ti vā dutiyassa jhānassa lābhī ti vā tatiyassa
jhānassa lābhī ti vā catutthassa jhānassa lābhī ti vā
ākāsānañcāyatanasamāpattiyā lābhī ti vā viññāṇañcāyatanasamāpattiyā
lābhī ti vā ākiñcaññāyatanasamāpattiyā lābhī ti vā
nevasaññānāsaññāyatanasamāpattiyā lābhī ti vā; ayaṃ kitti.\
     Yaso kittī ca yā pubbe hāyat\'; evāpi tassa sā ti. Tassa aparena
samayena Buddhaṃ dhammaṃ saṃghaṃ sikkhaṃ paccakkhāya hīnāyāvattassa so
ca yaso sā ca kitti hāyati parihāyati paridhaṃsati paripatati
antaradhāyati vippalujjatī ti,\
\
\
**\[page 148\]**\
*148 Aṭṭhakavaggo. \[S.N. 817*\
[\[\... content straddling page break has been moved to the page above
\...\]]{.red} yaso kittī ca yā pubbe hāyat\'; evāpi tassa sā.\
     Etam pi disvā sikkhetha methunaṃ vippahātave ti.\
Etan ti pubbe samaṇabhāve yaso kitti ca, aparabhāge Buddhaṃ dhammaṃ
saṃghaṃ sikkhaṃ paccakkhāya hīnāyāvattassa ayaso ca akitti ca; etaṃ
sampattivipattiṃ disvā passitvā tulayitvā tīrayitvā vibhāvayitvā
vibhūtaṃ katvā ti, etam pi disvā. Sikkhethā ti tisso sikkhā,
adhisīlasikkhā adhicittasikkhā adhipaññāsikkhā.\
     Katamā adhisīlasikkhā? Idha bhikkhu sīlavā hoti,
pātimokkhasaṃvarasaṃvuto viharati ācāragocarasampanno, aṇumattesu
vajjesu bhayadassāvī samādāya sikkhati sikkhāpadesu; khuddako
sīlakkhandho, mahanto sīlakkhandho, sīlaṃ patiṭṭhā ādicaraṇaṃ saṃyamo
saṃvaro mukhaṃ pamukhaṃ kusalānaṃ dhammānaṃ samāpattiyā. Ayaṃ
adhisīlasikkhā.\
     Katamā adhicittasikkā? Idha bhikkhu vivicc\'; eva kāmehi, vivicca
akusalehi dhammehi, savitakkaṃ savicāraṃ vivekajaṃ pītisukhaṃ paṭhamaṃ
jhānaṃ upasampajja viharati, vitakkavicārānaṃ vūpasamā ajjhattaṃ
sampasādanaṃ cetaso ekodibhāvaṃ avitakkaṃ avicāraṃ samādhijaṃ dutiyaṃ
jhānaṃ, tatiyaṃ jhānaṃ, catutthaṃ jhānaṃ upasampajja viharati. Ayaṃ
adhicittasikkhā.\
     Katamā adhipaññāsikkhā? Idha bhikkhu paññavā hoti,
udayatthagāminiyā paññāya samannāgato ariyāya nibbedhikāya
sammādukkhakkhayagāminiyā; so idaṃ dukkhan ti yathābhūtaṃ pajānāti, ayaṃ
dukkhasamudayo ti yathābhūtaṃ pajānāti, ayaṃ dukkhanirodho ti
yathābhūtaṃ pajānāti, ayaṃ dukkhanirodhagāminī paṭipadā ti yathābhūtaṃ
pajānāti, ime āsavā ti yathābhūtaṃ pajānāti, ayaṃ āsavasamudayo ti
yathābhūtaṃ pajānāti, ayaṃ āsavanirodho ti yathābhūtaṃ pajānāti, ayaṃ
āsavanirodhagāminī paṭipadā ti yathābhūtaṃ pajānāti. Ayaṃ
adhipaññāsikkhā.\
\
\
**\[page 149\]**\
*S.N. 818\] Tissametteyyasuttaniddeso. 149*\
     Methunadhammo nāma yo so asaddhammo . . . pe . . . taṃkāraṇā
vuccati methunadhammo.\
     Etam pi disvā sikkhetha methunaṃ vippahātave ti methunadhammassa
pahānāya vūpasamāya paṭinissaggāya paṭipassaddhiyā adhisīlam pi
sikkheyya, adhicittam pi sikkheyya, adhipaññam pi sikkheyya. Imā tisso
sikkhā āvajjento sikkheyya, jānanto sikkheyya, passanto sikkheyya,
paccavekkhanto sikkheyya, cittaṃ adhiṭṭhahanto sikkheyya, saddhāya
adhimuccanto sikkheyya, viriyaṃ paggaṇhanto sikkheyya, satiṃ
upaṭṭhapento sikkheyya, cittaṃ samādahanto sikkheyya, paññāya pajānanto
sikkheyya abhiññeyyaṃ abhijānanto sikkheyya, pariññeyyaṃ parijānanto
sikkheyya, pahātabbaṃ pajahanto sikkheyya, bhāvetabbaṃ bhāvento
sikkheyya, sacchikātabbaṃ sacchikaronto sikkheyya ācareyya samācareyya
samādāya vatteyyā ti, etam pi disvā sikkhetha methunaṃ vippahātave. Ten
\'āha Bhagavā.\
\
\
          Yaso kittī ca yā pubbe hāyat\'; evāpi tassa sā,\
          etam pi disvā sikkhetha methunaṃ vippahātave ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,7.5(=818): Saṃkappehi pareto so kapano viya jhāyati,\
               sutvā paresaṃ nigghosaṃ maṅku hoti tathāvidho. \|\|
Nidd_I.7:5 \|\|]{.large}\
\
     Saṃkappehi pareto so kapaṇo viya jhāyatī ti. Kāmasaṃkappena
byāpādasaṃkappena vihiṃsāsaṃkappena diṭṭhisaṃkappena phuṭṭho pareto
samohito samannāgato pihito kapaṇo viya mando viya momūho viya jhāyati
pajjhāyati nijjhāyati avajjhāyati. Yathā ulūko rukkhasākhāyaṃ mūsikaṃ
magayamāno jhāyati pajjhāyati nijjhāyati avajjhāyati; yathā koṭṭhu
nadītīre macche magayamāno jhāyati pajjhāyati nijjhayāti avajjhāyati;\
\
\
**\[page 150\]**\
*150 Aṭṭhakavaggo. \[S.N. 818*\
yathā vilāro sandhisamalasapaṅkatīre mūsikaṃ magayamāno jhāyati
pajjhāyati nijjhāyati avajjhāyati; yathā gadrabho vahacchinno
sandhisamalasapaṅkatīre jhāyati pajjhāyati nijjhāyati avajjhāyati; evam
eva so vibbhantako kāmasaṃkappena byāpādasaṃkappena vihiṃsāsaṃkappena
diṭṭhisaṃkappena phuṭṭho pareto samohito samannāgato pihito kapaṇo viya
mando viya momūho viya jhāyati pajjhāyati nijjhāyati avajjhāyātī ti,
saṃkappehi pareto so kapaṇo viya jhāyati.\
     Sutvā paresaṃ nigghosaṃ maṅku hoti tathāvidho ti.\
Paresan ti upajjhāyakā vā ācariyakā vā samānupajjhāyakā vā
samānācariyakā vā mittā vā sandiṭṭhā vā sambhattā vā sahāyā vā codenti:
Tassa te kho āvuso alābhā, tassa te dulladdhaṃ; yaṃ tvaṃ evarūpaṃ uḷāraṃ
satthāraṃ labhitvā, evaṃ svākkhāte dhammavinaye pabbajitvā, evarūpaṃ
ariyagaṇaṃ labhitvā, hīnassa methunadhammassa kāraṇā Buddhaṃ dhammaṃ
saṃghaṃ sikkhaṃ paccakkhāya hīnāyāvatto \'si; saddhā pi nāma te nāhosi
kusalesu dhammesu, hiri pi nāma te nāhosi kusalesu dhammesu, ottappam pi
nāma te nāhosi kusalesu dhammesu, viriyam pi nāma te nāhosi kusalesu
dhammesu, sati pi nāma te nāhosi kusalesu dhammesu, paññā pi nāma te
nāhosi kusalesu dhammesū ti tesaṃ vacanaṃ byappathaṃ desanaṃ anusāsanaṃ
anusiṭṭhiṃ sutvā suṇitvā uggahetvā upadhārayitvā upalakkhayitvā maṅku
hoti, pīḷito ghaṭṭito byatthito domanassito hoti. Tathāvidho ti
tathāvidho tādiso tassaṇṭhito tappakāro tappaṭibhāgo,\
\
\
**\[page 151\]**\
*S.N. 819\] Tissametteyyasuttaniddeso. 151*\
[\[\... content straddling page break has been moved to the page above
\...\]]{.red} yo so vibbhantako ti, sutvā paresaṃ nigghosaṃ maṅku hoti
tathāvidho. Ten\'; āha Bhagavā:\
\
          Saṃkappehi pareto so kapaṇo viya jhāyati,\
          sutvā paresaṃ nigghosaṃ maṅku hoti tathāvidho ti.\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,7.6(=819): Atha satthāni kurute paravādehi codito,\
               esa khv-assa mahāgedho, mosavajjaṃ pagāhati. \|\|
Nidd_I.7:6 \|\|]{.large}\
\
     Atha satthāni kurute paravādehi codito ti. Athā ti padasandhi
padasaṃsaggo padapāripūri akkharasamavāyo byañjanasiliṭṭhatā
padānupubbatā-m-etaṃ athā ti. Satthānī ti tīṇi satthāni, kāyasatthaṃ
vacīsatthaṃ manosatthaṃ; tividhaṃ kāyaduccaritaṃ kāyasatthaṃ,
catubbidhaṃ vacīduccaritaṃ vacīsatthaṃ, tividhaṃ manoduccaritaṃ
manosatthaṃ. Paravādehi codito ti upajjhāyakehi vā ācariyakehi vā
samānupajjhāyakehi vā samānācariyakehi vā mittehi vā sandiṭṭhehi vā
sambhatte i vā sahāyehi vā codito, sampajānamusā bhāsati:\
Abhirato ahaṃ bhante ahosiṃ pabbajjāya, mātā me posetabbā, tena \'mhi
vibbhanto ti bhaṇati; pitā me posetabbo tena \'mhi vibbhanto ti bhaṇati;
bhātā me posetabbo, bhaginī me posetabbā, putto me posetabbo, dhītā me
posetabbā, mittā me posetabbā, amaccā me posetabbā, ñātakā me posetabbā,
ñātisālohitā me posetabbā, tena \'mhi vibbhanto ti bhaṇati vacīsatthaṃ
karoti saṃkaroti janeti sañjaneti nibbatteti abhinibbattetī ti, atha
satthāni kurute paravādehi codito.\
     Esa khv -assa mahāgedho ti. Eso kho assa mahāgedho mahāvanaṃ
mahāgahaṇaṃ mahākantāro mahāvisamo mahākuṭilo mahāpaṅko mahāpalipo
mahāpalibodho mahābandhanaṃ yadidaṃ sampajānamusāvādo ti,\
\
\
**\[page 152\]**\
*152 Aṭṭhakavaggo. \[S.N. 819*\
[\[\... content straddling page break has been moved to the page above
\...\]]{.red} esa khv-assa mahāgedho.\
     Mosavajjaṃ pagāhatī ti. Mosavajjaṃ vuccati musāvādo.\
Idh\'; ekacco sabhaggato vā parisaggato vā ñātimajjhagato vā
pūgamajjhagato vā rājakulamajjhagato vā abhinīto sakkhipuṭṭho: ehi bho
purisa yaṃ jānāsi taṃ vadehī ti. So ajānaṃ vā āha jānāmī ti, jānaṃ vā
āha na jānāmī ti, apassaṃ vā āha passāmī ti, passaṃ vā āha na passāmī
ti, iti attahetu vā parahetu vā āmisakiñcikkhahetu vā sampajānamusā
bhāsati; idaṃ vuccati mosavajjam.\
     Api ca tīh\'; ākārehi musāvādo hoti; pubb\'; ev\'; assa hoti musā
bhaṇissan ti, bhaṇantassa hoti musā bhaṇāmī ti, bhaṇitassa hoti musā
mayā bhaṇitan ti; imehi tīh\'; ākārehi musāvādo hoti. Api ca catūh\';
ākārehi pañcah\'; ākārehi chah\'; ākārehi sattah\'; ākarehi aṭṭhah\';
ākārehi musāvādo hoti: pubb\'; ev\'; assa hoti musā bhaṇissan ti,
bhaṇantassa hoti musā bhaṇāmī ti, bhaṇitassa hoti musā mayā bhaṇitan ti,
vinidhāya diṭṭhiṃ, vinidhāya khantim, vinidhāya ruciṃ, vinidhāya saññaṃ,
vinidhāya bhāvaṃ, imehi aṭṭhah\'; ākārehi musāvādo hoti. Mosavajjaṃ
pagāhatī ti mosavajjaṃ pagāhati ogāhati ajjhogāhati pavisatī ti,
mosavajjaṃ pagāhati. Ten\'; āha Bhagavā:\
\
\
**\[page 153\]**\
*S.N. 820\] Tissametteyyasuttaniddeso. 153*\
\
          Atha satthāni kurute paravādehi codito,\
          esa khv-assa mahāgedho, mosavajjaṃ pagāhatī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,7.7(=820): Paṇḍito ti samaññāto ekacariyaṃ adhiṭṭhito,\
               athāpi methune yutto mando va parikissati. \|\|
Nidd_I.7:7 \|\|]{.large}\
\
     Paṇḍito ti samaññāto ti idh\'; ekacco pubbe samaṇabhāve
kittivaṇṇabhato hoti paṇḍito viyatto medhāvī bahussuto cittakathī
kalyāṇapatibhāṇo suttantiko ti vā vinayadharo ti vā dhammakathiko ti vā
. . . pe . . . nevasaññānāsaññāyatanasamāpattiyā lābhī ti vā evaṃ ñāto
hoti saññāto samaññāto ti, paṇḍito ti samaññāto.\
     Ekacariyaṃ adhiṭṭhito ti dvīhi kāraṇehi ekacariyaṃ adhiṭṭhito
pabbajjāsaṃkhātena vā gaṇāvavassaggatthena vā.\
     Kathaṃ pabbajjāsaṃkhātena ekacariyaṃ adhiṭṭhito?\
Sabbaṃ gharāvāsapalibodhaṃ chinditvā . . . pe . . . evaṃ
pabbajjāsaṃkhātena ekacariyaṃ adhiṭṭhito.\
     Kathaṃ gaṇāvavassaggatthena ekacariyaṃ adhiṭṭhito?\
So evaṃ pabbajito samāno eko araññavanapatthāni pantāni . . . pe . . .
evaṃ gaṇāvavassaggatthena ekacariyaṃ adhiṭṭhito ti, ekacariyaṃ
adhiṭṭhito.\
     Athāpi methune yutto ti. Methunadhammo nāma yo so asaddhammo . . .
pe . . . taṃkāraṇā vuccati methunadhammo. Athāpi methune yutto ti so
aparena samayena Buddhaṃ dhammaṃ saṃghaṃ sikkhaṃ paccakkhāya
hīnāyāvattitvā methunadhamme yutto payutto ayutto samāyutto ti, athāpi
methune yutto.\
     Mando va parikissatī ti kapaṇo viya momūho viya kissati parikissati
parikilissati,\
\
\
**\[page 154\]**\
*154 Aṭṭhakavaggo. \[S.N. 820*\
[\[\... content straddling page break has been moved to the page above
\...\]]{.red} pāṇam pi hanati, adinnam pi ādiyati, sandhim pi chindati,
nillopam pi harati, ekāgārikam pi karoti, paripanthe pi tiṭṭhati,
paradāram pi gacchati, musā pi bhaṇati, evam pi kissati parikissati
parikilissati. Tam enaṃ rājāno gahetvā vividhā kammakāraṇā kārenti:
kasāhi pi tāḷenti, vettehi pi tāḷenti, aḍḍhadaṇḍakehi pi tāḷenti,
hattham pi chindanti, pādam pi chindanti, hatthapādam pi chindanti,
kaṇṇam pi chindanti, nāsam pi chindanti, kaṇṇanāsam pi chindanti,
vilaṅgathālikam pi karonti, saṃkhamuṇḍikam pi karonti, rāhumukham pi
karonti, jotimālikam pi karonti, hatthapajjotikam pi karonti,
erakavattikam pi karonti, cīrakavāsikam pi karonti, eṇeyyakam pi
karonti, baḷisamaṃsikam pi karonti, kahāpaṇakam pi karonti,
khārāpatacchikam pi karonti, palighaparivattikam pi karonti,
palālapīṭhakam pi karonti, tattena pi telena osiñcanti, sunakhehi pi
khādāpenti, jīvantam pi sūle uttāsenti, asinā pi sīsaṃ chindanti; evam
pi kissati parikissati parikilissati. Athavā kāmataṇhāya abhibhūto
pariyādiṇṇacitto bhoge pariyesanto nāvāya mahāsamuddaṃ pakkhandati,
sītassa purakkhato, uṇhassa purakkhato,
ḍaṃsamakasavātātapasiriṃsapasamphassehi rissamāno khuppipāsāya
pīḷiyamāno Gumbaṃ gacchati, Takkolaṃ gacchati, Takkasilaṃ gacchati,
Kālamukhaṃ gacchati, Maraṇapāraṃ gacchati, Vesuṅgaṃ gacchati, Verāpathaṃ
gacchati, Javaṃ gacchati, Tamaliṃ gacchati, Vaṅgam gacchati, Eḷavaddanaṃ
gacchati,\
\
\
**\[page 155\]**\
*S.N. 820\] Tissametteyyasuttaniddeso. 155*\
Suvaṇṇakūṭaṃ gacchati, Suvaṇṇabhūmiṃ gacchati, Tambapaṇṇiṃ gacchati,
Suppāraṃ gacchati, Bharukacchaṃ gacchati, Suraṭṭhaṃ gacchati, Aṅgaṇekaṃ
gacchati, Gaṅgaṇaṃ gacchati, Paramagaṅgaṇaṃ gacchati, Yonaṃ gacchati,
Paramayonaṃ gacchati, Allasandaṃ gacchati, Marukantāraṃ gacchati,
Jaṇṇupathaṃ gacchati, Ajapathaṃ gacchati, Meṇḍapathaṃ gacchati,
Saṅkupathaṃ gacchati, Chattapathaṃ gacchati, Vaṃsapathaṃ gacchati,
Sakuṇapathaṃ gacchati, Mūsikapathaṃ gacchati, Daripathaṃ gacchati,
Vettādhāraṃ gacchati; evam pi kissati parikissati parikilissati.
Pariyesanto na labhati, alābhamūlakam pi dukkhadomanassaṃ
{paṭisaṃvedeti}; evam pi kissati parikissati parikilissati. Pariyesanto
labhati, laddhā ca ārakkhamūlakam pi dukkhadomanassaṃ {paṭisaṃvedeti}:
Kin ti me bhoge n\'; eva rājāno hareyyuṃ, na corā hareyyuṃ, na aggi
ḍaheyya, na udakaṃ vaheyya, na appiyā dāyādā hareyyun ti; tassa evaṃ
rakkhato gopayato te bhogā vippalujjanti, so vippayogamūlakam pi
dukkhadomanassaṃ {paṭisaṃvedeti}; evam pi kissati parikissati
parikilissatī ti,\
\
\
**\[page 156\]**\
*156 Aṭṭhakavaggo. \[S.N. 820*\
[\[\... content straddling page break has been moved to the page above
\...\]]{.red} athāpi methune yutto mando va parikissati. Ten\'; āha
Bhagavā:\
\
          Paṇḍito ti samaññāto ekacariyaṃ adhiṭṭhito,\
          athāpi methune yutto mando va parikissatī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,7.8(=821): Etam ādīnavaṃ ñatvā muni pubbāpare idha,\
               ekacariyaṃ daḷhaṃ kayirā, na nisevetha methunaṃ. \|\|
Nidd_I.7:8 \|\|]{.large}\
\
     Etam ādīnavaṃ ñatvā muni pubbāpare idhā ti. Etan ti pubbe
samaṇabhāve yaso ca kitti ca, aparabhāge Buddhaṃ dhammaṃ saṃghaṃ sikkhaṃ
paccakkhāya hīnāyāvattassa ayaso ca akitti ca, etaṃ sampattivipattiṃ
ñatvā jānitvā tulayitvā tīrayitvā vibhāvayitvā vibhūtaṃ katvā.\
Munī ti. Monaṃ vuccati ñāṇaṃ, yā paññā pajānanā . . . pe . . .
saṅgajālam aticca so muni. Idhā ti imissā diṭṭhiyā, imissā khantiyā,
imissā ruciyā, imasmiṃ ādāye, imasmiṃ dhamme, imasmiṃ vinaye, imasmiṃ
dhammavinaye, imasmiṃ pāvacane, imasmiṃ brahmacariye, imasmiṃ
satthusāsane, imasmiṃ attabhāve, imasmiṃ manussaloke ti, etam ādīnavaṃ
ñatvā muni pubbāpare idha.\
     Ekacariyaṃ daḷhaṃ kayirā ti dvīhi kāraṇehi ekacariyaṃ daḷhaṃ
kareyya, pabbajjāsaṃkhātena vā gaṇāvavassaggatthena vā.\
     Kathaṃ pabbajjāsaṃkhātena ekacariyaṃ daḷhaṃ kareyya? Sabbaṃ
gharāvāsapalibodhaṃ chinditvā, puttadārapalibodhaṃ chinditvā,
ñātipalibodhaṃ chinditvā, mittāmaccapalibodhaṃ chinditvā,
sannidhipalibodhaṃ chinditvā, kesamassuṃ ohāretvā, kāsāyāni vatthāni
acchādetvā, agārasmā anagāriyaṃ pabbajitvā, akiñcanabhāvaṃ upagantvā,
eko careyya vihareyya iriyeyya vatteyya pāleyya yapeyya yāpeyya;\
\
\
**\[page 157\]**\
*S.N. 822\] Tissametteyyasuttaniddeso. 157*\
[\[\... content straddling page break has been moved to the page above
\...\]]{.red} evaṃ pabbajjāsaṃkhātena ekacariyaṃ daḷhaṃ kareyya.\
     Kathaṃ gaṇāvavassaggatthena ekacariyaṃ daḷhaṃ kareyya? So evaṃ
pabbajito samāno eko araññavanapatthāni pantāni senāsanāni patiseveyya
appasaddāni appanigghosāni vijanavātāni manussarāhaseyyakāni
paṭisallānasāruppāni; so eko gaccheyya, eko tiṭṭheyya, eko nisīdeyya,
eko seyyaṃ kappeyya, eko gāmaṃ piṇḍāya paviseyya, eko paṭikkameyya, eko
raho nisīdeyya, eko caṅkamaṃ adhiṭṭheyya, eko careyya vihareyya iriyeyya
vatteyya pāleyya yapeyya yāpeyya; evaṃ gaṇāvavassaggatthena ekacariyaṃ
daḷhaṃ kareyyā ti.\
     Ekacariyaṃ daḷhaṃ kareyya, thiraṃ kareyya, daḷhasamādāno assa
avaṭṭhitasamādāno kusalesu dhammesū ti, ekacariyaṃ daḷhaṃ kayirā.\
     Na nisevetha methunan ti. Methunadhammo nāma yo so asaddhammo
gāmadhammo . . . pe . . . taṃkāraṇā vuccati methunadhammo.
Methunadhammaṃ na seveyya, na niseveyya, na saṃseveyya, na paṭiseveyya,
na careyya, na samācareyya, na samādāya vatteyā ti, na nisevetha
methunam. Ten\'; āha Bhagavā:\
\
          Etam ādīnavaṃ ñatvā muni pubbāpare idha,\
          ekacariyaṃ daḷhaṃ kayirā, na nisevetha methunan ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,7.9(=822): Vivekañ ñeva sikkhetha, etad ariyānam uttamaṃ;\
               tena settho na maññetha, sa ve nibbānasantike. \|\|
Nidd_I.7:9 \|\|]{.large}\
\
     Vivekañ ñeva sikkhethā ti. Viveko ti tayo vivekā, kāyaviveko
cittaviveko upadhiviveko.\
\
\
**\[page 158\]**\
*158 Aṭṭhakavaggo. \[S.N. 822*\
     Katamo kāyaviveko? . . . pe . . . ayaṃ upadhiviveko.\
Kāyaviveko ca vūpakaṭṭhakāyānaṃ nekkhammābhiratānaṃ; cittaviveko ca
parisuddhacittānaṃ paramavodānapattānaṃ; upadhiviveko ca nirupadhīnaṃ
puggalānaṃ visaṃkhāragatānaṃ.\
     Sikkhā ti tisso sikkhā, adhisīlasikkhā adhicittasikkhā
adhipaññāsikkhā . . . pe . . . ayaṃ adhipaññāsikkhā.\
     Vivekañ ñeva sikkhethā ti vivekañ ñeva sikkheyya ācareyya
samācareyya samādāya vatteyyā ti, vivekañ ñeva sikkhetha.\
     Etad ariyānam uttaman ti. Ariyā vuccanti Buddhā ca buddhasāvakā ca
paccekabuddhā ca. Ariyānaṃ etaṃ aggaṃ seṭṭhaṃ viseṭṭhaṃ pāmokkhaṃ
uttamaṃ pavaraṃ, yadidaṃ vivekacariyā ti, etad ariyānam uttamaṃ.\
     Tena seṭṭho na maññethā ti tāya vivekacariyāya uṇṇatiṃ na kareyya,
uṇṇamaṃ na kareyya, mānaṃ na kareyya, thambhaṃ na kareyya, na tena mānaṃ
janeyya, bandhaṃ na kareyya, na tena thaddho assa patthaddho
paggahitasiro ti, tena seṭṭho na maññetha.\
     Sa ve nibbānasantike ti so nibbānassa santike sāmantā āsanne
avidūre upakaṭṭhe ti, sa ve nibbānasantike.\
Ten\'; āha Bhagavā:\
\
          Vivekañ ñeva sikkhetha, etad ariyānam uttamaṃ;\
          tena seṭṭho na maññetha, sa ve nibbānasantike ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,7.10(=823): Rittassa munino carato kāmesu anapekkhino\
               oghatiṇṇassa pihayanti kāmesu gadhitā pajā. \|\|
Nidd_I.7:10 \|\|]{.large}\
\
     Rittassa munino carato ti. Rittassā ti rittassa vivittassa
pavivittassa,\
\
\
**\[page 159\]**\
*S.N. 823\] Tissametteyyasuttaniddeso. 159*\
[\[\... content straddling page break has been moved to the page above
\...\]]{.red} kāyaduccaritena rittassa vivittassa pavivittassa,
vacīduccaritena manoduccaritena rāgena dosena mohena kodhena upanāhena
makkhena paḷāsena issāya macchariyena māyāya sāṭheyyena thambhena
sārambhena mānena atimānena madena pamādena sabbakilesehi
sabbaduccaritehi sabbadarathehi sabbapariḷāhehi sabbasantāpehi
sabbākusalābhisaṃkhārehi rittassa vivittassa pavivittassa.\
Munino ti monaṃ vuccati ñāṇaṃ,yā paññā pajānanā . . . pe . . .
saṅgajālam aticca so muni. Carato ti carato viharato iriyato vattato
pālayato yapayato yāpayato ti, rittassa munino carato.\
     Kāmesu anapekkhino ti. Kāmā ti uddānato dve kāmā, vatthukāmā ca
kilesakāmā ca . . . pe . . . ime vuccanti vatthukāmā . . . pe . . . ime
vuccanti kilesakāmā.\
Vatthukāme parijānitvā, kilesakāme pahāya pajahitvā vinoditvā
byantīkaritvā anabhāvaṃ gamitvā, kāmesu anapekkhavā, cattakāmo vantakāmo
muttakāmo pahīnakāmo paṭinissaṭṭhakāmo vītarāgo vantarāgo muttarāgo
pahīnarāgo patinissaṭṭharāgo nicchāto nibbuto sītibhūto
{sukhapaṭisaṃvedī} brahmabhūtena attanā viharatī ti, kāmesu
anapekkhino.\
     Oghatiṇṇassa pihayanti kāmesu gadhitā pajā ti. Pajā ti
sattādhivacanaṃ. Pajā kāmesu rattā giddhā gadhitā mucchitā ajjhopannā
laggā laggitā palibuddhā, tā kāmoghaṃ tiṇṇassa, bhavoghaṃ tiṇṇassa,
diṭṭhoghaṃ tiṇṇassa, avijjoghaṃ tiṇṇassa, sabbasaṃkhārapathaṃ tiṇṇassa
uttiṇṇassa nitiṇṇassa atikkantassa samatikkantassa vītivattassa
pāragatassa pārappattassa antagatassa antappattassa koṭigatassa
koṭippattassa pariyantagatassa pariyantappattassa vosānagatassa
vosānappattassa tāṇagatassa tāṇappattassa leṇagatassa leṇappattassa
saraṇagatassa saraṇappattassa abhayagatassa abhayappattassa
accutagatassa accutappattassa amatagatassa amatappattassa nibbānagatassa
nibbānappattassa icchanti sādiyanti patthayanti pihayanti abhijappanti.\
\
\
**\[page 160\]**\
*160 Aṭṭhakavaggo. \[S.N. 823*\
[\[\... content straddling page break has been moved to the page above
\...\]]{.red} Yathā iṇāyikā ānaṇyaṃ patthenti pihayanti, yathā ābādhikā
ārogyam patthenti pihayanti, yathā bandhanabandhā bandhanamokkhaṃ
patthenti pihayanti, yathā dāsā bhujissaṃ patthenti pihayanti, yathā
kantāraddhānaṃ pakkhannā khemantabhūmiṃ patthenti pihayanti; evam eva
pajā kāmesu rattā giddhā gadhitā mucchitā ajjhopannā laggā laggitā
palibuddhā, tā kāmoghatiṇṇassa bhavoghatiṇṇassa . . . pe . . .
nibbānagatassa nibbānappattassa icchanti sādiyanti patthayanti pihayanti
abhijappantī ti, oghatiṇṇassa pihayanti kāmesu gadhitā pajā. Ten\'; āha
Bhagavā:\
\
          Rittassa munino carato kāmesu anapekkhino\
          oghatiṇṇassa pihayanti kāmesu gadhitā pajā ti.\
\
\
SATTAMO TISSAMETTEYYASUTTANIDDESO NITTHITO.\
\
\
**\[page 161\]**\
*161*\
AṬṬHAMO PASŪRASUTTANIDDESO\
\
  [Sn_IV,.(=824): Idh\'; eva suddhiṃ iti vādiyanti,\
               nāññesu dhammesu visuddhim āhu,\
               yaṃ nissitā, tattha subhā vadānā\
               paccekasaccesu puthū niviṭṭhā. \|\| Nidd_I.8:1
\|\|]{.large}\
\
     Idh\'; eva suddhiṃ iti vādiyantī ti. Idh\'; eva suddhiṃ visuddhiṃ
parisuddhiṃ muttiṃ vimuttiṃ parimuttiṃ vadanti kathenti bhaṇanti
dīpayanti voharanti: sassato loko, idam eva saccaṃ, mogham aññan ti
suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti
kathenti bhaṇanti dīpayanti voharanti, asassato loko, antavā loko,
anantavā loko, taṃ jīvaṃ taṃ sarīraṃ, aññaṃ jīvaṃ aññaṃ sarīraṃ, hoti
tathāgato paraṃmaraṇā, na hoti tathāgato paraṃmaraṇā, hoti ca na ca hoti
tathāgato {paraṃmaraṇā}, n\'; eva hoti na na hoti tathāgato
{paraṃmaraṇā}, idam eva saccaṃ, mogham aññan ti suddhiṃ visuddhiṃ
parisuddhiṃ muttiṃ vimuttiṃ parimuttiṃ vadanti kathenti bhaṇanti
dīpayanti voharantī ti, idh\'; eva suddhiṃ iti vādiyanti.\
     Nāññesu dhammesu visuddhim āhū ti. Attano satthāraṃ dhammakkhānaṃ
gaṇaṃ diṭṭhiṃ paṭipadaṃ maggaṃ ṭhapetvā sabbe paravāde khipanti
ukkhipanti parikkhipanti: so satthā na sabbaññū, dhammo na svākkhāto,
gaṇo na supaṭipanno, diṭṭhi na bhaddikā, paṭipadā na supaññattā,\
\
\
**\[page 162\]**\
*162 Aṭṭhakavaggo. \[S.N. 824*\
[\[\... content straddling page break has been moved to the page above
\...\]]{.red} maggo na niyyāniko; n\'; atth\'; ettha suddhi vā visuddhi
vā parisuddhi vā mutti vā vimutti vā parimutti vā; n\'; atth\'; ettha
sujjhanti vā visujjhanti vā parisujjhanti vā muccanti vā vimuccanti vā
parimuccanti vā hīnā nihīnā omakā lāmakā jatukkā parittā ti evam āhaṃsu
evaṃ kathenti evaṃ bhaṇanti evaṃ dīpayanti evaṃ voharantī ti, nāññesu
dhammesu visuddhim āhu.\
     Yaṃ nissitā tattha subhā vadānā ti. Yaṃ nissitā ti.\
Yaṃ satthāraṃ dhammakkhānaṃ gaṇaṃ diṭṭhim paṭipadaṃ maggaṃ nissitā
sannissitā allīnā upagatā ajjhositā adhimuttā. Tatthā ti sakāya diṭṭhiyā
sakāya khantiyā sakāya ruciyā sakāya laddhiyā. Subhā vadānā ti subhavādā
sobhaṇavādā paṇḍitavādā dhīravādā ñāṇavādā hetuvādā lakkhaṇavādā
kāraṇavādā ṭhānavādā sakāya laddhiyā ti, yaṃ nissitā tattha subhā
vadānā.\
     Paccekasaccesu puthū niviṭṭhā ti. Puthū samaṇabrāhmaṇā
puthupaccekasaccesu niviṭṭhā patiṭṭhitā allīnā upagatā ajjhositā
adhimuttā: sassato loko, idam eva saccaṃ, mogham aññan ti niviṭṭhā
patiṭṭhitā allīnā upagatā ajjhositā adhimuttā, assassato loko . . . pe .
. . n\'; eva hoti na na hoti tathāgato {paraṃmaraṇā}, idam eva saccaṃ,
mogham aññan ti niviṭṭhā patiṭṭhitā allīnā upagatā ajjhositā adhimuttā
ti, paccekasaccesu puthū niviṭṭhā.\
Ten\'; āha Bhagavā:\
\
Idh\'; eva suddhiṃ iti vādiyanti,\
               nāññesu dhammesu visuddhim āhu,\
               yaṃ nissitā, tattha subhā vadānā\
               paccekasaccesu puthū niviṭṭhā ti.\
\
\
**\[page 163\]**\
*S.N. 825\] Pasūrasuttaniddeso. 163*\
\
  [Sn_IV,8.2(=825): Te vādakāmā parisaṃ vigayha\
               bālaṃ dahanti mithu aññamaññaṃ,\
               vadanti te aññasitā kathojjaṃ\
               pasaṃsakāmā kusalā vadānā. \|\| Nidd_I.8:2 \|\|]{.large}\
\
     Te vādakāmā parisaṃ vigayhā ti. Te vādakāmā ti te vādakāmā
vādatthikā vādādhippāyā vādapurekkhārā vādapariyesanaṃ carantā. Parisaṃ
vigayhā ti khattiyaparisaṃ brāhmaṇaparisaṃ gahapatiparisaṃ samaṇaparisaṃ
vigayha ogayha ajjhogahetvā pavisitvā ti, te vādakāmā parisaṃ vigayha.\
     Bālaṃ dahanti mithu aññamaññan ti. Mithū ti dve janā dve
kalahakārakā dve bhaṇḍanakārakā dve bhassakārakā dve vivādakārakā dve
adhikaraṇakārakā dve vādino dve sallāpakā, te aññamaññaṃ bālato hīnato
nihīnato omakato lāmakato jatukkato parittato dahanti passanti dakkhanti
olokenti nigghāyanti upaparikkhantī ti, bālaṃ dahanti mithu aññamaññaṃ.\
     Vadanti te aññasitā kathojjan ti. Aññaṃ satthāraṃ dhammakkhānaṃ
gaṇaṃ diṭṭhiṃ paṭipadaṃ maggaṃ nissitā sannissitā allīnā upagatā
ajjhositā adhimuttā.\
Kathojjaṃ vuccati kalaho bhaṇḍanaṃ viggaho vivādo medhagaṃ; athavā
kathojjan ti anojavantī sā kathā.\
Kathojjaṃ vadanti, kalahaṃ vadanti, bhaṇḍanaṃ vadanti, viggahaṃ vadanti,
vivādaṃ vadanti, medhagaṃ vadanti bhaṇanti dīpayanti voharantī ti,
vadanti te aññasitā kathojjaṃ.\
     Pasaṃsakāmā kusalā vadānā ti. Pasaṃsakāmā ti pasaṃsakāmā
pasaṃsatthikā pasaṃsādhippāyā pasaṃsapurekkhārā pasaṃsapariyesanaṃ
carantā. Kusalā vadānā ti kusalavādā paṇḍitavādā dhīravādā ñāṇavādā
hetuvādā lakkhaṇavādā kāraṇavādā ṭhānavādā sakāya laddhiyā ti,\
\
\
**\[page 164\]**\
*164 Aṭṭhakavaggo. \[S.N. 825*\
[\[\... content straddling page break has been moved to the page above
\...\]]{.red} pasaṃsakāmā kusalā vadānā. Ten\'; āha Bhagavā:\
\
          Te vādakāmā parisaṃ vigayha\
          bālaṃ dahanti mithu aññamaññaṃ,\
          vadanti te aññasitā kathojjaṃ\
          pasaṃsakāmā kusalā vadānā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,8.3(=826): Yutto kathāyaṃ parisāya majjhe\
               pasaṃsam icchaṃ vinighāti hoti,\
               apāhatasmiṃ pana maṅku hoti,\
               nindāya so kuppati randhamesī. \|\| Nidd_I.8:3
\|\|]{.large}\
\
     Yutto kathāyaṃ parisāya majjhe ti. Khattiyaparisāya vā
brāhmaṇaparisāya vā gahapatiparisāya vā samaṇaparisāya vā majjhe attano
kathāyaṃ yutto payutto āyutto samāyutto sampayutto kathetun ti, yutto
kathāyaṃ parisāya majjhe.\
     Pasaṃsam icchaṃ vinighāti hotī ti. Pasaṃsam icchan ti pasaṃsaṃ
thomanaṃ kittiṃ vaṇṇahāriyaṃ icchanto sādiyanto patthayanto pihayanto
abhijappanto. Vinighāti hotī ti pubb\'; eva sallāpā kathaṃkathī
vinighāti hoti: Jayo nu kho me bhavissati, parājayo nu kho me
bhavissati?\
kathaṃ niggahaṃ karissāmi? kathaṃ patikammaṃ karissāmi? kathaṃ visesaṃ
karissāmi? kathaṃ paṭivisesaṃ karissāmi? kathaṃ āvedhiyaṃ karissāmi?\
kathaṃ nibbedhiyaṃ karissāmi? kathaṃ chedaṃ karissāmi? kathaṃ maṇḍalaṃ
karissāmī? ti. Evaṃ pubb\'; eva sallāpā kathaṃkathī vinighāti hotī ti,
pasaṃsam icchaṃ vinighāti hoti.\
     Apāhatasmiṃ pana maṅku hotī ti. Ye te pañhavīmaṃsakā pārisajjā
pāsanikā te apaharanti,\
\
\
**\[page 165\]**\
*S.N. 826\] Pasūrasuttaniddeso. 165*\
[\[\... content straddling page break has been moved to the page above
\...\]]{.red} atthāpagataṃ bhaṇitan ti atthato apaharanti,
byañjanāpagataṃ bhaṇitan ti byañjanato apaharanti, atthabyañjanāpagataṃ
bhaṇitan ti atthabyañjanato apaharanti; attho te dunnīto, byañjanan te
duropitaṃ, atthabyañjanan te dunnītaṃ duropitaṃ, niggaho te akato,
patikamman te dukkaṭaṃ, viseso te akato, paṭiviseso te dukkaṭo, āvedhiyā
te akatā, nibbedhiyā te dukkaṭā, chedo te akato, maṇḍalan te dukkaṭaṃ
dukkathitaṃ dubbhaṇitaṃ dullapitaṃ duruttaṃ dubbhāsitan ti apaharanti.
Apāhatasmiṃ pana maṅku hotī ti apāhatasmiṃ maṅku hoti, pīlito ghaṭṭito
byatthito domanassito hotī ti, apāhatasmiṃ pana maṅku hoti.\
     Nindāya so kuppati randhamesī ti. Nindāyā ti nindāya garahāya
akittiyā avaṇṇahārikāya. Kuppatī ti kuppati byāpajjati patitthīyati
kopañ ca dosañ ca apaccayañ ca pātukarotī ti nindāya so kuppati.
Randhamesī ti randhamesī virandhamesī aparandhamesī khalitamesī
gaḷitamesī vivaramesī ti, nindāya so kuppati randhamesī ti. Ten\'; āha
Bhagavā:\
\
          Yutto kathāyaṃ parisāya majjhe\
          pasaṃsam icchaṃ vinighāti hoti,\
          apāhatasmiṃ pana maṅku hoti,\
          nindāya so kuppati randhamesī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
**\[page 166\]**\
*166 Aṭṭhakavaggo. \[S.N. 827*\
\
  [Sn_IV,8.4(=827): Yam assa vādaṃ parihīnam āhu\
               apāhataṃ pañhavimaṃsakā ye,\
               paridevatī socati hīnavādo,\
               upaccagā man ti anutthunāti. \|\| Nidd_I.8:4
\|\|]{.large}\
\
     Yam assa vādaṃ parihīnam āhū ti. Yaṃ tassa vādaṃ hīnaṃ nihīnam
parihīnaṃ parihāpitaṃ na paripūritaṃ evam āhaṃsu evaṃ kathenti evaṃ
bhaṇanti evaṃ dīpayanti evaṃ voharantī ti, yam assa vādaṃ parihīnam
āhu.\
     Apāhataṃ pañhavimaṃsakā ye ti. Ye te pañhavīmaṃsakā pārisajjā
pāsanikā te apaharanti, atthāpagataṃ bhaṇitan ti atthato apaharanti,
byañjanāpagataṃ bhaṇitan ti byañjanato apaharanti, atthabyañjanāpagataṃ
bhaṇitan ti atthabyañjanato apaharanti, attho te dunnīto, byañjanaṃ te
duropitaṃ, atthabyañjanaṃ te dunnītaṃ duropitaṃ, niggaho te akato,
patikamman te dukkaṭaṃ, viseso te akato, paṭiviseso te dukkaṭo, āvedhiyā
te akatā, nibbedhiyā te dukkaṭā, chedo te akato, maṇḍalaṃ te dukkaṭaṃ
dukkathitaṃ dubbhaṇitaṃ dullapitaṃ duruttaṃ dubbhāsitan ti apaharantī
ti, apāhataṃ pañhavimaṃsakā ye.\
     Paridevati socati hīnavādo ti. Paridevatī ti aññaṃ mayā āvajjitaṃ,
aññaṃ cintitaṃ, aññaṃ upadhāritaṃ, aññaṃ upalakkhitaṃ; so mahāpakkho
mahāpariso mahāparivāro parisā cāyaṃ vaggā na samaggā, samaggāya hotu
kathāsallāpo, puna bhañjissāmī ti yo evarūpo vācāpalāpo vippalāpo
lālappo lālappāyanā lālappāyitattan ti, paridevati.\
Socatī ti tassa jayo ti socati, mayhaṃ parājayo ti socati, tassa lābho
ti socati, mayhaṃ alābho ti socati, tassa yaso ti socati, mayhaṃ ayaso
ti socati, tassa pasaṃsā ti socati, mayhaṃ nindā ti socati, tassa sukhan
ti socati, mayhaṃ dukkhan ti socati; so sakkato garukato mānito pūjito
apacito lābhī cīvarapiṇḍapātasenāsanagilānapaccayabhesajjaparikkhārānaṃ,
aham asmi asakkato agarukato amānito apūjito anapacito na lābhī
cīvarapiṇḍapātasenāsanagilānapaccayabhesajjaparikkhārānan ti socati
kilamati paridevati urattāḷiṃ kandati sammohaṃ āpajjatī ti paridevati
socati.\
\
\
**\[page 167\]**\
*S.N. 828\] Pasūrasuttaniddeso. 167*\
[\[\... content straddling page break has been moved to the page above
\...\]]{.red} Hīnavādo ti hīnavādo nihīnavādo parihīnavādo
parihāpitavādo na paripūrivādo ti, paridevati socati hīnavādo.\
     Upaccagā man ti anutthunātī ti. So maṃ vādena vādaṃ accagā upaccagā
atikkanto samatikkanto vītivatto ti evam pi upaccagā man ti; athavā
vādena vādaṃ abhibhavitvā ajjhottharitvā pariyāditvā madditvā carati
viharati iriyati vattati pāleti yapeti yāpetī ti, evam pi upaccagā man
ti.\
Anutthunā vuccati vācāpalāpo vippalāpo lālappo lālappāyanā
lālappāyitattan ti, upaccagā man ti anutthunāti.\
Ten āha Bhagavā:\
\
          Yam assa vādaṃ parihīnam āhu\
          apāhataṃ pañhavimaṃsakā ye,\
          paridevati socati hīnavādo,\
          upaccagā man ti anutthunātī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,8.5(=828): Ete vivādā samaṇesu jātā,\
               etesu ugghātinighāti hoti,\
               etam pi disvā virame kathojjaṃ,\
               na h\'; aññad-atth\'; atthi pasaṃsalābhā. \|\| Nidd_I.8:5
\|\|]{.large}\
\
     Ete vivādā samaṇesu jātā ti. Samaṇā ti ye keci ito bahiddhā
paribbājupagatā paribbājakasamāpannā. Ete diṭṭhikalahā diṭṭhibhaṇḍanā
diṭṭhiviggahā diṭṭhivivādā diṭṭhimedhagā samaṇesu jātā sañjātā nibbattā
abhinibbattā pātubhūtā ti, ete vivādā samaṇesu jātā.\
     Etesu ugghātinighāti hotī ti. Jayaparājayo hoti, lābhālābho hoti,
yasāyaso hoti, nindāpasaṃsā hoti, sukhadukkhaṃ hoti,\
\
\
**\[page 168\]**\
*168 Aṭṭhakavaggo. \[S.N. 828*\
[\[\... content straddling page break has been moved to the page above
\...\]]{.red} somanassadomanassaṃ hoti, iṭṭhāniṭṭhaṃ hoti,
anunayapatighaṃ hoti, ugghātinighāti hoti, anurodhavirodho hoti; jayena
cittam ugghātitaṃ hoti, parājayena cittaṃ nighātitaṃ hoti, lābhena
cittaṃ ugghātitaṃ hoti, alābhena cittaṃ nighātitaṃ hoti, yasena cittaṃ
ugghātitaṃ hoti, ayasena cittaṃ nighātitaṃ hoti, pasaṃsāya cittaṃ
ugghātitaṃ hoti, nindāya cittaṃ nighātitaṃ hoti, sukhena cittaṃ
ugghātitaṃ hoti, dukkhena cittaṃ nighātitaṃ hoti, somanassena cittaṃ
ugghātitaṃ hoti, domanassena cittaṃ nighātitaṃ hoti, uṇṇatiyā cittaṃ
ugghātitaṃ hoti, oṇatiyā cittaṃ nighātitaṃ hotī ti, etesu ugghātinighāti
hoti.\
     Etam pi disvā virame kathojjan ti. Etaṃ pi disvā ti etam ādīnavaṃ
disvā passitvā tulayitvā tīrayitvā vibhāvayitvā vibhūtaṃ katvā
diṭṭhikalahesu diṭṭhibhaṇḍanesu diṭṭhiviggahesu diṭṭhivivādesu
diṭṭhimedhagesū ti. Etam pi disvā virame kathojjan ti. Kathojjaṃ vuccati
kalaho bhaṇḍanaṃ viggaho vivādo medhagaṃ; athavā kathojjan ti anojavantī
sā kathā. Kathojjaṃ na kareyya, kalahaṃ na kareyya, bhaṇḍanaṃ na
kareyya, viggahaṃ na kareyya, vivādaṃ na kareyya, medhagaṃ na kareyya,
kalahabhaṇḍanaviggahavivādamedhagaṃ pajaheyya vinodeyya byantīkareyya
anabhāvaṃ gameyya, kalahabhaṇḍanaviggahavivādamedhagā ārato assa, virato
paṭivirato nikkhanto nissaṭṭho vippayutto visaṃyutto vimariyādikatena
cetasā vihareyyā ti, etam pi disvā virame kathojjam.\
     Na h\'; aññad-atth\'; atthi pasaṃsalābhā ti. Pasaṃsalābhā añño
attho n\'; atthi attattho vā parattho vā ubhayattho vā, diṭṭhadhammiko
vā attho samparāyiko vā attho, uttāno vā attho gambhīro vā attho,\
\
\
**\[page 169\]**\
*S.N. 829\] Pasūrasuttaniddeso. 169*\
[\[\... content straddling page break has been moved to the page above
\...\]]{.red} gūḷho va attho paṭicchanno vā attho, neyyo vā attho nīto
vā attho, anavajjo vā attho, nikkileso vā attho, vodāno va attho,
paramattho vā attho n\'; atthi na saṃvijjati n\'; upalabbhatī ti, na
h\'; aññad-atth\'; atthi pasaṃsalābhā. Ten\'; aha Bhagavā:\
\
          Ete vivādā samaṇesu jātā,\
          etesu ugghātinighāti hoti,\
          etam pi disvā virame kathojjaṃ,\
          na h\'; aññad-atth\'; atthi pasaṃsalābhā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,8.6(=829): Pasaṃsito vā pana tattha hoti\
               akkhāya vādaṃ parisāya majjhe,\
               so hassati uṇṇamati-cca tena\
               pappuyya tam atthaṃ yathā mano ahu. \|\| Nidd_I.8:6
\|\|]{.large}\
\
     Pasaṃsito vā pana tattha hotī ti. Tatthā ti sakāya diṭṭhiyā sakāya
khantiyā sakāya ruciyā sakāya laddhiyā.\
Pasaṃsito thomito kittito vaṇṇito hotī ti, pasaṃsito vā pana tattha
hoti.\
     Akkhāya vādaṃ parisāya majjhe ti. Khattiyaparisāya vā
brāhmaṇaparisāya vā gahapatiparisāya vā samaṇaparisāya vā majjhe attano
vādaṃ akkhāya ācikkhitvā anuvādaṃ akkhāya ācikkhitvā thambhayitvā
brūhayitvā dīpayitvā jotayitvā voharitvā pariggaṇhitvā ti, akkhāya vādaṃ
parisāya majjhe.\
     So hassati uṇṇamati-cca tenā ti. So tena jayatthena tuṭṭho hoti
haṭṭho pahaṭṭho attamano paripuṇṇasaṃkappo; athavā dantavidaṃsakaṃ
hasamāno ti, so hassati.\
Uṇṇamati-cca tenā ti so tena jayatthena uṇṇato hoti uṇṇamo dhajo
sampaggāho ketukamyatā cittassā ti,\
\
\
**\[page 170\]**\
*170 Aṭṭhakavaggo. \[S.N. 829*\
[\[\... content straddling page break has been moved to the page above
\...\]]{.red} so hassati uṇṇamati-cca tena.\
     Pappuyya tam atthaṃ yathāmano ahū ti. Taṃ jayattham pappuyya
pāpuṇitvā adhigantvā vinditvā paṭilabhitvā yathāmano ahū ti yathāmano
ahu, yathācitto ahu, yathāsaṃkappo ahu, yathāviññāṇo ahū ti, pappuyya
tam atthaṃ yathāmano ahu. Ten\'; āha Bhagavā:\
\
          Pasaṃsito vā pana tattha hoti\
          akkhāya vādaṃ parisāya majjhe,\
          so hassati uṇṇamati-cca tena\
          pappuyya tam atthaṃ yathāmano ahū ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,8.7(=830): Yā unnatī, sā \'ssa vighātabhūmi,\
               mānātimānaṃ vadate pan\'; eso,\
               etam pi disvā na vivādayetha,\
               na hi tena suddhiṃ kusalā vadanti. \|\| Nidd_I.8:7
\|\|]{.large}\
\
     Yā uṇṇatī sā \'ssa vighātabhūmī ti. Yā uṇṇatī uṇṇamo dhajo
sampaggāho ketukamyatā cittassa sā tassa vighātabhūmi ugghātabhūmi
pīlanabhūmi ghaṭṭanabhūmi upaddavabhūmi upasaggabhūmī ti, yā uṇṇatī sā
\'ssa vighātabhūmi.\
     Mānātimānaṃ vadate pan\'; eso ti. So puggalo mānañ ca vadati
atimānañ ca vadatī ti, mānātimānaṃ vadate pan\'; eso.\
     Etam pi disvā na vivādayethā ti. Etaṃ ādīnavaṃ disvā passitvā
tulayitvā tīrayitvā vibhāvayitvā vibhūtaṃ katvā, diṭṭhikalahesu
diṭṭhibhaṇḍanesu diṭṭhiviggahesu diṭṭhivivādesu diṭṭhimedhagesū ti, etam
pi disvā. Na vivādayethā ti na kalahaṃ kareyya,\
\
\
**\[page 171\]**\
*S.N. 831\] Pasūrasuttaniddeso. 171*\
[\[\... content straddling page break has been moved to the page above
\...\]]{.red} na bhaṇḍanaṃ kareyya, na viggahaṃ kareyya, na vivādaṃ
kareyya, na medhagaṃ kareyya, kalahabhaṇḍanaviggahavivādamedhagaṃ
pajaheyya vinodeyya byantīkareyya anabhāvaṃ gameyya,
kalahabhaṇḍanaviggahavivādamedhagā ārato assa, virato paṭivirato
nikkhanto patinissaṭṭho vippamutto visaṃyutto vimariyādikatena cetasā
vihareyyā ti, etam pi disvā na vivādayetha.\
     Na hi tena suddhiṃ kusalā vadantī ti. Kusalā ti ye te khandhakusalā
dhātukusalā āyatanakusalā paticcasamuppādakusalā satipaṭṭhānakusalā
sammappadhānakusalā iddhippādakusalā indriyakusalā balakusalā
bojjhaṅgakusalā maggakusalā phalakusalā nibbānakusalā. Te kusalā
diṭṭhikalahena diṭṭhibhaṇḍanena diṭṭhiviggahena diṭṭhivivādena
diṭṭhimedhagena suddhiṃ visuddhiṃ parisuddhiṃ muttiṃ vimuttiṃ parimuttiṃ
na vadanti na kathenti na bhaṇanti na dīpayanti na voharantī ti, na hi
tena suddhiṃ kusalā vadanti. Ten\'; āha Bhagavā:\
\
          Yā uṇṇatī, sā \'ssa vighātabhūmi,\
          mānātimānaṃ vadate pan\'; eso,\
          etam pi disvā na vivādayetha,\
          na hi tena suddhiṃ kusalā vadantī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,8.8(=831): Sūro yathā rājakhadāya puṭṭho\
               abhigajjam eti paṭisūram icchaṃ,\
               yen\'; eva so tena palehi sūra,\
               pubb\'; eva n\'; atthī yadidaṃ yudhāya. \|\| Nidd_I.8:8
\|\|]{.large}\
\
     Sūro yathā rājakhadāya puṭṭho ti. Sūro ti sūro vīro vikkanto abhīrū
achambhī anutrāsī apalāyī. Rājakhadāya puṭṭho ti rājakhādanīyena
rājabhojanīyena puṭṭho posito āpādito paṭipādito vaḍḍhito ti,\
\
\
**\[page 172\]**\
*172 Aṭṭhakavaggo. \[S.N. 831*\
[\[\... content straddling page break has been moved to the page above
\...\]]{.red} sūro yathā rājakhadāya puṭṭho.\
     Abhigajjam eti paṭisūram icchan ti, So gajjanto uggajjanto
abhigajjanto eti upeti upagacchati paṭisūraṃ paṭipūrisaṃ paṭisattuṃ
paṭimallaṃ icchanto sādiyanto patthayanto pihayanto abhijappanto ti,
abhigajjam eti paṭisūram icchaṃ.\
     Yen\'; eva so tena palehi sūrā ti. Yen\'; eva so diṭṭhigatiko tena
palehi: ten\'; eva vaja, tena gaccha, tena abhikkama; so tuyhaṃ paṭisūro
paṭipūriso paṭisattu paṭimallo ti, yen\'; eva so tena palehi sūra.\
     Pubb\'; eva n\'; atthī yadidaṃ yudhāyā ti. Pubb\'; eva bodhiyā mūle
ye paṭisenikarā kilesā paṭilomakarā paṭikaṇṭakakarā paṭipakkhakarā, te
n\'; atthi na santi na saṃvijjanti n\'; upalabbhanti, pahīnā samucchinnā
vūpasantā paṭipassaddhā abhabbuppattikā ñāṇagginā daḍḍhā.\
Yadidaṃ yudhāyā ti yadidaṃ yuddhatthāya kalahatthāya bhaṇḍanatthāya
viggahatthāya vivādatthāya medhagatthāyā ti\'; pubb\'; eva n\'; atthī
yadidaṃ yudhāya. Ten\'; āha Bhagavā:\
\
          Sūro yathā rājakhadāya puṭṭho\
          abhigajjam eti paṭisūram icchaṃ,\
          yen\'; eva so tena palehi sūra,\
          pubb\'; eva n\'; atthī yadidaṃ yudhāyā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,8.9(=832): Ye diṭṭhim uggayha vivādiyanti,\
               idam eva saccan ti ca vādiyanti,\
               te tvaṃ vadassū na hi te \'dha atthi\
               vādamhi jāte paṭisenikattā. \|\| Nidd_I.8:9
\|\|]{.large}\
\
\
**\[page 173\]**\
*S.N. 832\] Pasūrasuttaniddeso. 173*\
     Ye diṭṭhim uggayha vivādiyantī ti. Ye dvāsaṭṭhiyā diṭṭhigatānaṃ
aññataraññataraṃ diṭṭhigataṃ gahetvā uggahitvā gaṇhitvā parāmasitvā
abhinivisitvā vivādiyanti, kalahaṃ karonti, bhaṇḍanaṃ karonti, viggahaṃ
karonti, vivādaṃ karonti, medhagaṃ karonti: na tvaṃ imaṃ dhammavinayaṃ
ājānāsi, ahaṃ imaṃ dhammavinayaṃ ājānāmi; kiṃ tvaṃ imaṃ dhammavinayaṃ
ājānissasi? micchāpaṭipanno tvam asi, aham asmi sammāpaṭipanno; sahitam
me, asahitan te; pure vacanīyaṃ, pacchā avaca; pacchā vacanīyaṃ, pure
avaca; adhiciṇṇan te viparāvattaṃ, āropito te vādo, niggahito si, cara,
vādappamokkhāya nibbedhehi vā sace pahosī ti, ye diṭṭhim uggayha
vivādiyanti.\
     Idam eva saccan ti ca vādiyantī ti. Sassato loko, idam eva saccaṃ,
mogham aññan ti vādiyanti kathenti bhananti dīpayanti voharanti.
Asassato loko . . . pe . . . n\'; eva hoti na na hoti tathāgato
paraṃmaraṇā, idam eva saccaṃ, mogham aññan ti vādiyanti kathenti
bhaṇanti dīpayanti voharantī ti, idam eva saccan ti ca vādiyanti.\
     Te tvaṃ vadassū, na hi te \'dha atthi vādamhi jāte paṭisenikattā
ti. Te tvaṃ diṭṭhigatike vadassū vādena vādaṃ niggahena niggahaṃ,
paṭikkammena paṭikkammaṃ, visesena visesam, paṭivisesena paṭivisesaṃ,
āvedhiyāya āvedhiyaṃ, nibbedhiyāya nibbedhiyaṃ, chedena chedaṃ,
maṇḍalena maṇḍalaṃ; te tuyhaṃ paṭisūrā paṭipurisā paṭisattū paṭimallā ti
te tvaṃ vadassu. Na hi te \'dha atthi vādamhi jāte paṭisenikattā ti:
vāde jāte sañjāte nibbatte abhinibbatte pātubhūte ye paṭisenikattā
paṭilomakattā paṭikaṇṭakakattā paṭipakkhakattā kalahaṃ kareyyuṃ,\
\
\
**\[page 174\]**\
*174 Aṭṭhakavaggo. \[S.N. 832*\
[\[\... content straddling page break has been moved to the page above
\...\]]{.red} bhaṇḍanaṃ kareyyuṃ, viggahaṃ kareyyuṃ, vivādaṃ kareyyuṃ,
medhagaṃ kareyyuṃ, te n\'; atthi na santi na saṃvijjanti n\';
upalabbhanti, pahīnā samucchinnā vūpasantā paṭipassaddhā abhabbuppattikā
ñāṇagginā daḍḍhā ti, te tvaṃ vadassū na hi te \'dha atthi vādamhi jāte
paṭisenikattā. Ten\'; āha Bhagavā:\
\
          Ye diṭṭhim uggayha vivādiyanti,\
          idam eva saccan ti ca vādiyanti,\
          te tvaṃ vadassu na hi te \'dha atthi\
          vādamhi jāte paṭisenikattā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,8.10(=833): Visenikatvā pana ye caranti\
               diṭṭhīhi diṭṭhiṃ avirujjhamānā,\
               tesu tvaṃ kiṃ labhetho Pasūra,\
               yesīdha n\'; atthī param uggahītaṃ. \|\| Nidd_I.8:10
\|\|]{.large}\
\
     Visenikatvā pana ye carantī ti. Senā vuccati mārasenā;
kāyaduccaritaṃ mārasenā, vacīduccaritaṃ mārasenā, manoduccaritaṃ
mārasenā, rāgo mārasenā, doso mārasenā, moho mārasenā, kodho upanāho
makkho paḷāso issā macchariyaṃ māyā sāṭheyyaṃ thambho sārambho māno
atimāno mado pamādo sabbe kilesā sabbe duccaritā sabbe darathā sabbe
pariḷāhā sabbe santāpā sabbākusalabhisaṃkhārā mārasenā.\
     Vuttaṃ h\'; etaṃ Bhagavatā:\
          \*Kāmā te pathamā senā, dutiyārati vuccati\
          . . . pe . . . jetvā ca labhate sukhan ti.\
     Yato catūhi ariyamaggehi sabbā ca mārasenā sabbe ca paṭisenikarā
kilesā jitā ca parājitā ca bhaggā vippaluggā parammukhā;\
\
\
**\[page 175\]**\
*S.N. 834\] Pasūrasuttaniddeso. 175*\
[\[\... content straddling page break has been moved to the page above
\...\]]{.red} tena vuccanti visenikatvā ye ti arahanto khīṇāsavā.
Carantī ti caranti viharanti iriyanti vattenti pālenti yapenti yāpentī
ti, visenikatvā pana ye caranti.\
     Diṭṭhīhi diṭṭhiṃ avirujjhamānā ti. Yesaṃ dvāsaṭṭhi diṭṭhigatāni
pahīnāni samucchinnāni vūpasantāni paṭipassaddhāni abhabbuppattikāni
ñāṇagginā daḍḍhāni; te diṭṭhīhi diṭṭhiṃ avirujjhamānā aghaṭṭiyamānā
appaṭihaññamānā appaṭihatamānā ti, diṭṭhīhi diṭṭhiṃ avirujjhamānā.\
     Tesu tvaṃ kiṃ labhetho Pasūrā ti; tesu arahantesu khīṇāsavesu kiṃ
labhetho paṭisūra paṭipurisa paṭisattu paṭimallā ti, tesu tvaṃ kiṃ
labhetho Pasūra.\
     Yesīdha n\'; atthī param uggahītan ti yesaṃ arahantānaṃ
khīṇāsavānaṃ idaṃ paramaṃ aggaṃ seṭṭhaṃ viseṭṭhaṃ pāmokkhaṃ uttamaṃ
pavaran ti gahitaṃ parāmaṭṭhaṃ ajjhositaṃ adhimuttaṃ n\'; atthi na
saṃvijjati n\'; upalambhati; pahīnaṃ samucchinnaṃ vūpasantaṃ
paṭipassaddhaṃ abhabbuppattikaṃ ñāṇagginā daḍḍhan ti, yesīdha n\'; atthī
param uggahītaṃ. Ten\'; aha Bhagavā:\
\
          Visenikatvā pana ye caranti\
          diṭṭhīhi diṭṭhiṃ avirujjhamānā,\
          tesu tvaṃ kiṃ labhetho Pasūra,\
          yesīdha n\'; atthī param uggahītan ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,8.11(=834): Atha tvaṃ pavitakkam āgamā\
               manasā diṭṭhigatāni cintayanto,\
               dhonena yugaṃ samāgamā,\
               na hi tvaṃ sakkhasi sampayātave. \|\| Nidd_I.8:11
\|\|]{.large}\
\
\
**\[page 176\]**\
*176 Aṭṭhakavaggo. \[S.N. 834*\
     Atha tvaṃ pavitakkam āgamā ti. Athā ti padasandhi padasaṃsaggo
padapāripūri akkharasamavāyo byañjanasiliṭṭhatā padānupubbatā-m-etaṃ,
athā ti. Pavitakkam āgamā ti takkento vitakkento saṃkappento: Jayo nu
kho me bhavissati, parājayo nu kho me bhavissati? kathaṃ niggahaṃ
karissāmi? kathaṃ paṭikammaṃ karissāmi? kathaṃ visesaṃ karissāmi kathaṃ
paṭivisesaṃ karissāmi? kathaṃ āvedhiyaṃ karissāmi? kathaṃ nibbedhiyaṃ
karissāmi? kathaṃ chedaṃ karissāmi? kathaṃ maṇḍalaṃ karissāmī? ti evaṃ
takkento vitakkento saṃkappento āgato \'si upāgato \'si sampatto \'si
mayā saddhiṃ samāgato \'sī ti, atha tvaṃ pavitakkam āgamā.\
     Manasā diṭṭhigatāni cintayanto ti. Mano ti yaṃ cittaṃ mano mānasaṃ
hadayaṃ paṇḍaraṃ mano manāyatanaṃ manindriyaṃ viññāṇaṃ viññāṇakkhandho,
tajjā manoviññāṇadhātu. Cittena diṭṭhigatāni cintento vicintento;
sassato loko ti vā, asassato loko ti vā . . . pe . . . n\'; eva hoti na
na hoti tathāgato paraṃmaraṇā ti vā ti, manasā diṭṭhigatāni cintayanto.\
     Dhonena yugaṃ samāgamā, na hi tvaṃ sakkhasi sampayātave ti. Dhonā
vuccati paññā; yā paññā pajānanā . . . pe . . . amoho dhammavicayo
sammādiṭṭhi. Kiṃkāraṇā dhonā vuccati paññā? Tāya paññāya kayaduccaritaṃ
dhutañ ca dhotañ ca sandhotañ ca niddhotañ ca . . . pe . . .
sabbākusalābhisaṃkhārā dhutā ca dhotā ca sandhotā ca niddhotā ca. Athavā
sammādiṭṭhiyā micchadiṭṭhi dhutā ca dhotā ca sandhotā ca niddhotā ca . .
. pe . . . sammāvimuttiyā micchāvimutti dhutā ca dhotā ca sandhotā ca
niddhotā ca; athavā ariyena aṭṭhaṅgikena maggena sabbe akusalā, sabbe
duccaritā, sabbe darathā, sabbe pariḷāhā, sabbe santāpā,
sabbākusalābhisaṃkhārā dhutā ca dhotā ca sandhotā ca niddhotā ca.
Bhagavā imehi dhoneyyehi dhammehi upeto samupeto upagato samupagato
upapanno samupapanno samannāgato;\
\
\
**\[page 177\]**\
*S.N. 834\] Pasūrasuttaniddeso. 177*\
[\[\... content straddling page break has been moved to the page above
\...\]]{.red} tasmā Bhagavā dhono. So dhutarāgo dhutapāpo dhutakileso
dhutapariḷāho ti dhoṇo ti. Dhonena yugaṃ samāgamā na hi tvaṃ sakkhasi
sampayātave ti. Pasūro paribbājako na-ppaṭibalo dhonena Buddhena
Bhagavatā saddhiṃ yugaṃ samāgamā samāgantvā yugaggāhaṃ gaṇhituṃ
sākacchetuṃ sallapituṃ sākacchaṃ samāpajjituṃ. Taṃ kissa hetu? Pasūro
paribbājako hīno nihīno omako lāmako jatukko paritto. So hi Bhagavā aggo
ca seṭṭho ca viseṭṭho ca pāmokkho ca pavaro ca. Yathā saso na-ppaṭibalo
mattena mātaṅgena saddhiṃ yugaṃ samāgamā samāgantvā yugaggāhaṃ gaṇhituṃ;
yathā koṭṭhako na-ppaṭibalo sīhena migaraññā saddhiṃ yugaṃ samāgamā
samāgantvā yugaggāhaṃ gaṇhituṃ; yathā vacchako taruṇako dhenupako
na-ppaṭibalo usabhena balakkakunā saddhiṃ yugaṃ samāgamā samāgantvā
yugaggāhaṃ gaṇhituṃ; yathā dhaṃko na-ppaṭibalo garuḷena venateyyena
saddhiṃ yugaṃ samāgamā samāgantvā yugaggāhaṃ gaṇhituṃ; yathā caṇḍālo
na-ppaṭibalo raññā cakkavattinā saddhiṃ yugaṃ samāgamā samāgantvā
yugaggāhaṃ gaṇhituṃ; yathā paṃsupisācako na-ppaṭibalo Indena devaraññā
saddhiṃ yugaṃ samāgamā samāgantvā yugaggāhaṃ gaṇhituṃ; evam eva Pasūro
paribbājako na-ppaṭibalo dhonena Buddhena Bhagavatā saddhiṃ yugaṃ
samāgamā samāgantvā yugaggāhaṃ gaṇhituṃ sākacchetuṃ sallapituṃ sākacchaṃ
samāpajjituṃ. Taṃ kissa hetu? Pasūro paribbājako hīnapañño nihīnapañño
omakapañño lāmakapañño jatukkapañño parittapañño.\
So hi Bhagavā mahāpañño puthupañño hāsapañño javanapañño tikkhapañño
nibbedhikapañño paññāppabhedakusalo pabhinnañāṇo adhigatapaṭisambhido
catuvesārajjappatto dasabaladhārī purisāsabho purisasīho purisanāgo
purisājañño purisadhorayho anantañāṇo anantatejo anantayaso aḍḍho
mahaddhano dhanavā netā vinetā anunetā saññāpetā nijjhāpetā pekkhatā
pasāretā.\
\
\
**\[page 178\]**\
*178 Aṭṭhakavaggo. \[S.N. 834*\
[\[\... content straddling page break has been moved to the page above
\...\]]{.red} So hi Bhagavā anuppannassa maggassa uppādetā, asañjātassa
maggassa sañjānetā, anakkhātassa maggassa akkhātā, maggaññū maggavidū
maggakovido; maggānugā ca pan\'; assa etarahi sāvakā viharanti pacchā
samannāgatā. So hi Bhagavā jānaṃ jānāti, passaṃ passati, cakkhubhūto
ñāṇabhūto dhammabhūto brahmabhūto vattā pavattā, atthassa ninnetā,
amatassa dātā, dhammasāmi tathāgato.\
N\'; atthi tassa Bhagavato aññātaṃ adiṭṭhaṃ aviditaṃ asacchikataṃ
aphusitaṃ paññāya; atītaṃ anāgataṃ paccuppannaṃ upādāya sabbe dhammā
sabbākārena Buddhassa Bhagavato ñāṇamukhe āpāthaṃ āgacchanti; yaṃ kiñci
neyyaṃ nāma atthi jānitabbaṃ, attattho vā parattho vā ubhayattho vā,
diṭṭhadhammiko vā attho samparāyiko vā attho, uttāno vā attho gambhīro
vā attho, gūḷho vā attho paṭicchanno vā attho, neyyo vā attho nīto vā
attho, anavajjo vā attho, nikkileso vā attho, vodāno vā attho,
paramattho vā attho, sabban taṃ anto buddhañāṇe parivattati. Sabbaṃ
kāyakammaṃ Buddhassa Bhagavato ñāṇānuparivattati, sabbaṃ vacīkammaṃ
ñāṇānuparivattati, sabbaṃ manokammaṃ ñāṇānuparivattati. Atīte Buddhassa
Bhagavato appaṭihataṃ ñāṇaṃ, anāgate Buddhassa Bhagavato appaṭihataṃ
ñāṇaṃ, paccuppanne Buddhassa Bhagavato appaṭihataṃ ñāṇaṃ.\
     Yāvatakaṃ neyyaṃ tāvatakaṃ ñāṇaṃ, yāvatakaṃ ñāṇaṃ tāvatakaṃ neyyaṃ;
neyyapariyantikaṃ ñāṇaṃ, ñāṇapariyantikaṃ neyyaṃ. Neyyaṃ atikkamitvā
ñāṇaṃ na-pparivattati,\
\
\
**\[page 179\]**\
*S.N. 834\] Pasūrasuttaniddeso. 179*\
[\[\... content straddling page break has been moved to the page above
\...\]]{.red} ñāṇaṃ atikkamitvā neyyapatho n\'; atthi,
aññamaññapariyantaṭṭhāyino te dhammā. Yathā dvinnaṃ samuggapaṭalānaṃ
sammāphusitānaṃ heṭṭhimaṃ samuggapaṭalaṃ uparimaṃ nātivattati, uparimaṃ
samuggapaṭalaṃ heṭṭhimaṃ nātivattati, aññamaññapariyantaṭṭhāyino; evam
eva Buddhassa Bhagavato neyyañ ca ñāṇañ ca aññamaññapariyantaṭṭhāyino:
yāvatakaṃ neyyaṃ tāvatakaṃ ñāṇaṃ, yāvatakaṃ ñānaṃ tāvatakaṃ neyyaṃ;
neyyapariyantikaṃ ñānaṃ, ñānapariyantikaṃ neyyaṃ, neyyaṃ atikkamitvā
ñāṇaṃ na-pparivattati, ñāṇaṃ atikkamitvā neyyapatho n\'; atthi;
aññamaññapariyantaṭṭhāyino te dhammā.\
     Sabbadhammesu Buddhassa Bhagavato ñāṇaṃ pavattati, sabbe dhammā
Buddhassa Bhagavato āvajjanapaṭibaddhā ākaṃkhapaṭibaddhā
manasikārapaṭibaddhā cittuppādapaṭibaddhā, sabbasattesu Buddhassa
Bhagavato ñāṇaṃ pavattati; sabbesaṃ sattānaṃ Bhagavā āsayaṃ jānāti
anusayaṃ jānāti caritaṃ jānāti adhimuttiṃ jānāti, apparajakkhe
mahārajakkhe tikkhindriye mudindriye svākāre dvākāre suviññāpaye
duviññāpaye bhabbābhabbe satte pajānāti. Sadevako loko samārako
sabrahmako sassamaṇabrāhmaṇī pajā sadevamanussā anto buddhañāṇe
parivattati. Yathā ye keci macchakacchapā antamaso timitimiṅgalaṃ
upādāya anto mahāsamudde parivattanti; evam eva sadevako loko samārako
sabrahmako sassamaṇabrāhmaṇī pajā sadevamanussā anto buddhañāṇe
parivattati. Yathā ye keci pakkhī antamaso garuḷaṃ venateyyaṃ upādāya
ākāsassa padese parivattanti, evam eva ye pi te Sāriputtasamāpaññāya te
pi Buddhañāṇassa padese parivattanti.\
\
\
**\[page 180\]**\
*180 Aṭṭhakavaggo. \[S.N. 834*\
[\[\... content straddling page break has been moved to the page above
\...\]]{.red} Buddhañāṇaṃ devamanussānaṃ paññaṃ pharitvā abhibhavitvā
tiṭṭhati.\
Ye pi te khattiyapaṇḍitā brāhmaṇapaṇḍitā gahapatipaṇḍitā samaṇapaṇḍitā
nipuṇā kataparappavādā vālavedhirūpā vobhindantā maññe caranti
paññāgatena diṭṭhigatāni, te pañhe abhisaṃkharitvā abhisaṃkharitvā
tathāgataṃ upasaṃkamitvā pucchanti gūḷhāni ca paṭicchannāni ca, kathitā
ca visajjitā ca te pañhā Bhagavatā honti niddiṭṭhakāraṇā upakkhittakā
ca. Te Bhagavato sampajjanti. Atha kho Bhagavā tattha atirocati yadidam
paññāyā ti, dhonena yugaṃ samāgamā na hi tvaṃ sakkhasi sampayātave.
Ten\'; āha Bhagavā:\
\
          Atha tvaṃ pavitakkam āgamā\
          manasā diṭṭhigatāni cintayanto,\
          dhonena yugaṃ samāgamā,\
          na hi tvaṃ sakkhasi sampayātave ti.\
\
\
     AṬṬHAMO PASŪRASUTTANIDDESO NIṬṬHITO.\
\
\
**\[page 181\]**\
*NAVAMO1 MĀGANDIYASUTTANIDDESO2. 181*\
\
  [Sn_IV,9.1(=835): Disvāna Taṇhaṃ Aratiñ ca Rāgaṃ\
               nāhosi chando api methunasmiṃ;\
               kim\'; ev\'; idaṃ muttakarīsapuṇṇaṃ,\
               pādā pi naṃ samphusituṃ na icche. \|\| Nidd_I.9:1
\|\|]{.large}\
\
     Disvāna Taṇhaṃ Aratiñ ca Rāgaṃ nāhosi chando api methunasmin ti
Taṇhañ ca Aratiñ ca Rāgañ ca māradhītaro disvā passitvā, methunadhamme
chando vā rāgo vā pemaṃ vā nāhosī ti, disvāna Taṇhaṃ Aratiñ ca Rāgaṃ
nāhosi chando api methunasmiṃ.\
     Kim\'; ev\'; idaṃ muttakarīsapuṇṇaṃ pādā pi naṃ samphusituṃ na
icche ti kim\'; ev\'; idaṃ sarīram muttapuṇṇaṃ karīsapuṇṇam semhapuṇṇaṃ
rudhirapuṇṇaṃ aṭṭhisaṃghāṭaṃ nhārusambandhaṃ rudhiramaṃsāvalepanaṃ
cammāvanaddhaṃ chaviyā paṭicchannaṃ chiddāvachiddaṃ ugghariṃ magghariṃ
kimisaṃghanisevitaṃ nānākalimalaparipūraṃ pādena akkamituṃ na iccheyyaṃ.
Kuto pana saṃvāso vā samāgamo vā ti, kim ev\'; idaṃ muttakarīsapuṇṇaṃ
pādā pi naṃ samphusituṃ na icche.\
\
\
**\[page 182\]**\
*182 Aṭṭhakavaggo. \[S.N. 835*\
[\[\... content straddling page break has been moved to the page above
\...\]]{.red}\
     Anacchariyañ c\'; etaṃ manusso yaṃ dibbe kāme patthayanto mānussake
kāme na iccheyya, mānussake vā kāme patthayanto dibbe kāme na iccheyya;
yaṃ tvaṃ ubho pi na icchasi, na sādiyasi na patthesi na pihesi
nābhijappasi, kin te dassanaṃ, katamāya tvaṃ diṭṭhiyā samannāgato? ti
pucchatī ti.\
          Ten\'; āha Bhagavā:\
\
          Disvāna Taṇhaṃ Aratiñ ca Rāgaṃ\
          nāhosi chando api methunasmiṃ;\
          kim\'; ev\'; idaṃ muttakarīsapuṇṇaṃ,\
          pādā pi naṃ samphusituṃ na icche ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,9.2(=836): Etādisañ ce ratanaṃ na icchasi\
               nāriṃ narindehi bahūhi patthitaṃ,\
               diṭṭhigataṃ sīlavatānujīvitaṃ\
               bhavūpapattiñ ca vadesi kīdisaṃ. \|\| Nidd_I.9:2
\|\|]{.large}\
\
[Idaṃ vadāmī ti na tassa hoti Māgandiyā ti Bhagavā\
               dhammesu niccheyya samuggahītaṃ,\
               passañ ca diṭṭhīsu anuggahāya\
               ajjhattasantiṃ pacinaṃ adassaṃ. \|\| Nidd_I.9:3
\|\|]{.large}\
\
     Idaṃ vadāmī ti na tassa hotī ti. Idaṃ vadāmī ti idaṃ vadāmi, etaṃ
vadāmi, ettakaṃ vadāmi, ettāvatā vadāmi, idam diṭṭhigataṃ vadāmi,
sassato loko ti vā . . . pe . . . n\'; eva hoti na na hoti tathāgato
paraṃmaraṇā ti vā ti. Na tassa hotī ti na mayhaṃ hoti ettāvatā vadāmī ti
na tassa hotī ti, idaṃ vadāmī ti na tassa hoti.\
\
\
**\[page 183\]**\
*S.N. 837\] Māgandiyasuttaniddeso. 183*\
     Māgandiyā ti Bhagavā taṃ brāhmaṇaṃ nāmena ālapati.\
Bhagavā ti gāravādhivacanaṃ . . . pe . . . sacchikā paññatti; yadidaṃ
Bhagavā ti, Māgandiyā ti Bhagavā.\
     Dhammesu niccheyya samuggahītan ti. Dhammesu dvāsaṭṭhiyā
diṭṭhigatesu. Niccheyyā ti nicchinitvā vinicchinitvā vicinitvā
pavicinitvā tulayitvā tīrayitvā vibhāvayitvā vibhūtaṃ katvā, odhiggāho
vilaggāho varaggāho koṭṭhāsaggāho uccayaggāho samuccayaggāho: idaṃ
saccaṃ tacchaṃ tathaṃ bhūtaṃ yāthāvaṃ aviparittan ti gahitaṃ parāmaṭṭhaṃ
abhiniviṭṭhaṃ ajjhositaṃ adhimuttaṃ n\'; atthi na saṃvijjati n\';
upalabbhati; pahīnaṃ samucchinnaṃ vūpasantaṃ paṭipassaddhaṃ
abhabbuppattikaṃ ñāṇagginā daḍḍhan ti, dhammesu niccheyya samuggahītaṃ.\
     Passañ ca diṭṭhīsu anuggahāyā ti diṭṭhīsu ādīnavaṃ passanto
diṭṭhiyo na gaṇhāmi na parāmasāmi na abhinivisāmi. Athavā na gaṇhitabbā
na parāmasitabbā na abhinivisitabbā ti, evam pi passañ ca diṭṭhīsu
anuggahāya. Athavā sassato loko, idam eva saccaṃ mogham aññan ti
diṭṭhigatam etaṃ, diṭṭhigahaṇaṃ diṭṭhikantāro diṭṭhivisūkāyikaṃ
diṭṭhivipphanditaṃ diṭṭhisaṃyojanaṃ sadukkhaṃ savighātaṃ sa-upāyāsaṃ
sapariḷāhaṃ, na nibbidhāya, na virāgāya, na nirodhāya, na upasamāya, na
abhiññāya, na sambodhāya, na nibbānāya saṃvattatī ti diṭṭhīsu ādīnavaṃ
passanto, diṭṭhiyo na gaṇhāmi, na parāmasāmi, na abhinivisāmi. Athavā na
gaṇhitabbā na parāmasitabbā, na abhinivisitabbā ti, evam pi passañ ca
diṭṭhīsu anuggahāya.\
\
\
**\[page 184\]**\
*184 Aṭṭhakavaggo. \[S.N. 837*\
     Asassato loko, antavā loko, anantavā loko, taṃ jīvaṃ taṃ sarīraṃ,
aññaṃ jīvaṃ aññaṃ sarīraṃ, hoti tathāgato paraṃmaraṇā, na hoti tathāgato
paraṃmaraṇā, hoti ca na ca hoti tathāgato paraṃmaraṇā, n\'; eva hoti na
na hoti tathāgato paraṃmaraṇā, idam eva saccaṃ, mogham aññan ti
diṭṭhigatam etaṃ diṭṭhigahaṇaṃ diṭṭhikantāro diṭṭhivisūkāyikaṃ
diṭṭhivipphanditaṃ diṭṭhisaṃyojanaṃ sadukkhaṃ savighātaṃ sa-upāyāsaṃ
sapariḷāhaṃ, na nibbidhāya, na virāgāya, na nirodhāya, na upasamāya, na
abhiññāya, na sambodhāya, na nibbānāya saṃvattatī ti diṭṭhīsu ādīnavaṃ
passanto, diṭṭhiyo na gaṇhāmi, na parāmasāmi, na abhinivisāmi. Athavā na
gaṇhitabbā, na parāmasitabbā, na abhinivisitabbā ti, evam pi passañ ca
diṭṭhīsu anuggahāya. Athavā imā diṭṭhiyo evaṃgahitā evaṃ-parāmaṭṭhā
evaṃ-gatikā bhavissanti evaṃabhisamparāyā ti diṭṭhīsu ādīnavaṃ passanto,
diṭṭhiyo na gaṇhāmi, na parāmasāmi, na abhinivisāmi. Athavā na
gaṇhitabbā, na parāmasitabbā, na abhinivisitabbā ti, evam pi passañ ca
diṭṭhīsu anuggahāya. Athavā imā diṭṭhiyo nirayasaṃvattanikā
tiracchānayonisaṃvattanikā pittivisayasaṃvattanikā ti diṭṭhisu ādīnavaṃ
passanto diṭṭhiyo na gaṇhāmi, na parāmasāmi, nābhinivisāmi.\
Athavā na gaṇhitabbā, na parāmasitabbā, nābhinivisitabbā ti, evam pi
passañ ca diṭṭhīsu anuggahāya.\
     Athavā imā diṭṭhiyo aniccā saṃkhatā paṭiccasamuppannā khayadhammā
vayadhammā virāgadhammā nirodhadhammā ti diṭṭhīsu ādīnavaṃ passanto
diṭṭhiyo na gaṇhāmi, na parāmasāmi, nābhinivisāmi. Athavā na gaṇhitabbā,
na parāmasitabbā, nābhinivisitabbā ti, evam pi passañ ca diṭṭhīsu
anuggahāya.\
\
\
**\[page 185\]**\
*S.N. 838\] Māgandiyasuttaniddeso. 185*\
     Ajjhattasantiṃ pacinaṃ adassan ti ajjhattaṃ santiṃ, ajjhattaṃ
rāgassa santiṃ, dosassa santiṃ, mohassa santiṃ, kodhassa upanāhassa
makkhassa paḷāsassa issāya macchariyassa māyāya sāṭheyyassa thambhassa
sārambhassa mānassa atimānassa madassa pamādassa sabbakilesānaṃ
sabbaduccaritānaṃ sabbadarathānaṃ sabbapariḷāhānaṃ sabbasantāpānaṃ
sabbākusalābhisaṃkhārānaṃ santiṃ vūpasantiṃ nibbutiṃ paṭipassaddhiṃ.\
     Pacinan ti pacinanto vicinanto pavicinanto tulayanto tīrayanto
vibhāvayanto vibhūtaṃ karonto. Sabbe saṃkhārā aniccā ti pacinanto
vicinanto pavicinanto tulayanto tīrayanto vibhāvayanto vibhūtaṃ
karonto.\
Sabbe saṃkhārā dukkhā ti, sabbe dhammā anattā ti . . . pe . . . yaṃ
kiñci samudayadhammaṃ sabban taṃ nirodhadhamman ti pacinanto vicinanto
pavicinanto tulayanto tīrayanto vibhāvayanto vibhūtaṃ karonto.\
     Adassan ti adassaṃ adakkhiṃ passiṃ paṭivijjhin ti, ajjhattasantiṃ
pacinaṃ adassaṃ. Ten āha Bhagavā:\
\
          Idaṃ vadāmī ti na tassa hoti Māgandiyā ti Bhagavā\
          dhammesu niccheyya samuggahītaṃ,\
          passañ ca diṭṭhīsu anuggahāya\
          ajjhattasantiṃ pacinaṃ adassan ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,9.4(=838): Vinicchayā yāni pakappitāni,\
iti Māgandiyo\
               te ve munī brūsi anuggahāya,\
               ajjhattasantī ti yam etam atthaṃ\
               kathaṃ nu dhīrehi paveditan taṃ. \|\| Nidd_I.9:4
\|\|]{.large}\
\
\
**\[page 186\]**\
*186 Aṭṭhakavaggo. \[S.N. 838*\
     Vinicchayā yāni pakappitānī ti. Vinicchayā vuccanti dvāsaṭṭhī
diṭṭhigatāni diṭṭhivinicchayā. Pakappitānī ti kappitā abhisaṃkhatā
saṇṭhapitā ti pi pakappitā.\
Athavā aniccā saṃkhatā paticcasamuppannā khayadhammā vayadhammā
virāgadhammā nirodhadhammā vipariṇāmadhammā ti pi pakappitā ti,
vinicchayā yāni pakappitāni.\
     Iti Māgandiyo ti. Itī ti padasandhi . . . pe . . .
padānupubbatā-m-etam, itī ti.\
     Te ve munī brūsi anuggahāya ajjhattasantī ti yam etam atthan ti. Te
ve ti dvāsaṭṭhī diṭṭhigatāni. Munī ti monaṃ vuccati ñāṇaṃ . . . pe . . .
saṅgajālam aticca so munī ti. Anuggahāyā ti. Diṭṭhīsu ādīnavaṃ passanto
diṭṭhiyo na gaṇhāmi, na parāmasāmi, nābhinivisāmī ti paggaṇhāsi.
Ajjhattasantī ti ca bhaṇasi. Yam etam atthan ti yaṃ paramatthan ti, te
ve munī brūsi anuggahāya, ajjhattasantī ti yam etam atthaṃ.\
     Kathaṃ nu dhīrehi paveditan tan ti. Kathan nū ti saṃsayapucchā
vimatipucchā dveḷhakapucchā anekaṃsapucchā. Evaṃ nu kho,na nu kho, kin
nu kho, kathaṃ nu kho ti, kathaṃ nu.\
     Dhīrehī ti paṇḍitehi paññavantehi buddhimantehi ñāṇīhi vibhāvīhi
medhāvīhi. Paveditan ti veditaṃ paveditaṃ ācikkhitaṃ desitaṃ paññapitaṃ
paṭṭhapitaṃ vivaritaṃ vibhajitaṃ uttānīkataṃ pakāsitan ti,\
\
\
**\[page 187\]**\
*S.N. 839\] Māgandiyasuttaniddeso. 187*\
[\[\... content straddling page break has been moved to the page above
\...\]]{.red} kathaṃ nu dhīrehi paveditan taṃ. Ten āha Bhagavā:\
\
          Vinicchayā yāni pakappitāni,\
iti Māgandiyo\
          te ve munī brūsi anuggahāya,\
          ajjhattasantī ti yam etam atthaṃ\
          kathaṃ nu dhīrehi paveditan taṃ?\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,9.5(=839): Na diṭṭhiyā na sutiyā na ñānena,\
Māgandiyā ti Bhagavā\
               sīlabbatenā pi na suddhim āha\
               adiṭṭhiyā assutiyā añāṇā\
               asīlatā abbatā no pi tena,\
               ete ca nissajja anuggahāya\
               santo anissāya bhavaṃ na jappe. \|\| Nidd_I.9:5
\|\|]{.large}\
\
     Na diṭṭhiyā na sutiyā na ñāṇenā ti. Diṭṭhena pi suddhiṃ visuddhiṃ
parisuddhiṃ muttiṃ vimuttiṃ parimuttiṃ n\'; āha, na kathesi, na bhaṇasi,
na dīpayasi, na voharasi. Sutena pi suddhiṃ visuddhiṃ parisuddhiṃ muttiṃ
vimuttiṃ parimuttiṃ n\'; āha, na kathesi, na bhaṇasi, na dīpayasi, na
voharasi. Diṭṭhasutena pi suddhiṃ visuddhiṃ parisuddhiṃ muttiṃ vimuttiṃ
parimuttiṃ n\'; āha, na kathesi, na bhaṇasi, na dīpayasi, na voharasi.
Ñāṇena pi suddhiṃ visuddhiṃ parisuddhiṃ muttiṃ vimuttiṃ parimuttiṃ n\';
āha, na kathesi, na bhaṇasi, na dīpayasi, na voharasī ti, na diṭṭhiyā na
sutiyā na ñāṇena.\
     Māgandiyā ti Bhagavā taṃ brāhmaṇaṃ nāmena ālapati.\
Bhagavā ti gāravādhivacanaṃ . . . pe . . . sacchikā paññatti, yadidaṃ
Bhagavā ti, Māgandiyā ti Bhagavā.\
\
\
**\[page 188\]**\
*188 Aṭṭhakavaggo. \[S.N. 839*\
     Sīlabbatenā pi na suddhim āhā ti sīlena pi suddhiṃ visuddhiṃ
parisuddhiṃ muttiṃ vimuttiṃ parimuttiṃ n\'; āha, na kathesi, na bhaṇasi,
na dīpayasi na voharasi.\
Vattena pi suddhiṃ visuddhiṃ parisuddhiṃ muttiṃ vimuttiṃ parimuttiṃ n\';
āha, na kathesi, na bhaṇasi, na dīpayasi, na voharasi. Sīlabbatenā pi
suddhiṃ visuddhiṃ parisuddhiṃ muttiṃ vimuttiṃ parimuttiṃ n\'; āha, na
kathesi, na bhaṇasi, na dīpayasi, na voharasī ti, sīlabbatenā pi na
suddhiṃ āha.\
     Adiṭṭhiyā assutiyā añāṇā asīlatā abbatā no pi tenā ti.\
Diṭṭhi pi icchitabbā, dasavatthukā sammādiṭṭhi: atthi dinnaṃ, atthi
yiṭṭhaṃ, atthi hutaṃ, atthi sukaṭadukkaṭānaṃ kammānaṃ phalaṃ vipāko,
atthi ayaṃ loko, atthi paro loko, atthi mātā, atthi pitā, atthi sattā
opapātikā, atthi loke samaṇabrāhmaṇā sammaggatā sammāpaṭipannā, ye imañ
ca lokaṃ parañ ca lokaṃ sayaṃ abhiññā sacchikatvā pavedentī ti.\
     Savanam pi icchitabbaṃ: parato ghoso, suttaṃ geyyaṃ veyyākaraṇaṃ
gāthā udānaṃ itivuttakaṃ jātakaṃ abbhutadhammaṃ vedallaṃ.\
     Ñāṇam pi icchitabbaṃ: kammassakataṃ ñāṇaṃ saccānulomikaṃ ñāṇaṃ
abhiññā ñāṇaṃ samāpattiñāṇaṃ.\
     Sīlam pi icchitabbaṃ: pātimokkhasaṃvaro.\
     Vattam pi icchitabbaṃ: aṭṭha dhutaṅgāni, āraññikaṅgaṃ
{piṇḍapātikaṅgaṃ} paṃsukūlikaṅgaṃ tecīvarikaṅgaṃ sapadānacārikaṅgaṃ
khalupacchābhattikaṅgaṃ nesajjikaṅgaṃ yathāsanthatikaṅgaṃ.\
     Adiṭṭhiyā assutiyā añāṇā asīlatā abbatā no pi tenā ti na pi
sammādiṭṭhimattena,\
\
\
**\[page 189\]**\
*S.N. 839\] Māgandiyasuttaniddeso. 189*\
[\[\... content straddling page break has been moved to the page above
\...\]]{.red} na pi savanamattena, na pi ñāṇamattena, na pi sīlamattena,
na pi vattamattena ajjhattasantipatto hoti, na pi vinā etehi dhammehi
ajjhattasantiṃ pāpuṇāti; api ca sambhārā ime dhammā honti ajjhattasantiṃ
pāpuṇituṃ adhigantuṃ phusituṃ sacchikātun ti, adiṭṭhiyā assutiyā añāṇā
asīlatā abbatā no pi tena.\
     Ete ca nissajja anuggahāyā ti ete kaṇhapakkhikānaṃ dhammānaṃ
samugghātato pahānaṃ icchitabbaṃ. Tedhātukesu kusalesu dhammesu
atammayatā icchitabbā.\
Yato kaṇhapakkhikā dhammā samugghātapahānena pahīnā honti ucchinnamūlā
tālāvatthukatā anabhāvaṃgatā āyatiṃ anuppādadhammā, tedhātukesu ca
kusalesu dhammesu atammayatā hoti. Ettāvatā pi na gaṇhāti, na
parāmasati, nābhinivisati. Athavā na gaṇhitabbā, na parāmasitabbā,
nābhinivisitabbā ti, evam pi ete ca nissajja anuggahāya. Yato taṇhā ca
diṭṭhi ca māno ca pahīnā honti, ucchinnamūlā tālāvatthukatā
anabhāvaṃgatā āyatiṃ anuppādadhammā, ettāvatā pi na gaṇhāti, na
parāmasati, nābhinivisatī ti, evam pi ete ca nissajja anuggahāya. Yato
puññābhisaṃkhāro ca apuññābhisaṃkhāro ca āṇeñjābhisaṃkhāro ca pahīnā
honti, ucchinnamūlā tālāvatthukatā anabhāvaṅgatā āyatiṃ anuppādadhammā,
ettāvatā pi na gaṇhāti, na parāmasati, nābhinivisatī ti, evam pi ete ca
nissajja anuggahāya.\
     Santo anissāya bhavaṃ na jappe ti. Santo ti rāgassa santattā santo,
dosassa santattā santo, mohassa santattā santo,\
\
\
**\[page 190\]**\
*190 Aṭṭhakavaggo. \[S.N. 839*\
[\[\... content straddling page break has been moved to the page above
\...\]]{.red} kodhassa upanāhassa makkhassa paḷāsassa issāya
macchariyassa māyāya sāṭheyyassa thambhassa sārambhassa mānassa
atimānassa madassa pamādassa sabbakilesānaṃ sabbaduccaritānaṃ
sabbadarathānaṃ sabbapariḷāhānaṃ sabbasantāpānaṃ
sabbākusalābhisaṃkhārānaṃ santattā samitattā vūpasamitattā vijjhātattā
nibbutattā vigatattā paṭipassaddhattā santo vūpasanto nibbuto
paṭipassaddho ti, santo.\
     Anissāyā ti dve nissayā, taṇhānissayo ca diṭṭhinissayo ca . . . pe
. . . ayaṃ taṇhānissayo . . . pe . . . ayaṃ diṭṭhinissayo. Taṇhānissayaṃ
pahāya, diṭṭhinissayaṃ paṭinissajjitvā, cakkhuṃ anissāya, sotaṃ
anissāya, ghānaṃ anissāya, jivhaṃ anissāya, kāyaṃ anissāya, manaṃ
anissāya, rūpe sadde gandhe rase phoṭṭhabbe kulaṃ gaṇam āvāsaṃ lābhaṃ
yasaṃ pasaṃsaṃ sukhaṃ cīvaraṃ piṇḍapātaṃ senāsanaṃ
gilānapaccayabhesajjaparikkhāraṃ kāmadhātuṃ rūpadhātuṃ arūpadhātuṃ
kāmabhavaṃ rūpabhavaṃ arūpabhavaṃ saññābhavaṃ asaññābhavaṃ
nevasaññānāsaññābhavaṃ ekavokārabhavaṃ catuvokārabhavaṃ
pañcavokārabhavaṃ atītaṃ anāgataṃ paccuppannaṃ diṭṭhasutamutaviññātabbe
dhamme anissāya agaṇhitvā aparāmasitvā abhinivisitvā ti, santo
anissāya.\
     Bhavaṃ na jappe ti kāmabhavaṃ na jappeyya, rūpabhavaṃ na jappeyya,
arūpabhavaṃ na jappeyya, na pajappeyya, na abhijappeyyā ti, santo
anissāya bhavaṃ na jappe. Ten\'; āha Bhagavā:\
\
          Na diṭṭhiyā na sutiyā na ñāṇena,\
Māgandiyā ti Bhagavā\
          sīlabbatenā pi na suddhim āha\
          adiṭṭhiyā assutiyā añāṇā\
          asīlatā abbatā no pi tena,\
          ete ca nissajja anuggahāya\
          santo anissāya bhavaṃ na jappe ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
\
**\[page 191\]**\
*S.N. 840\] Māgandiyasuttaniddeso. 191*\
\
  [Sn_IV,9.6(=840): No ce kira diṭṭhiyā na sutiyā na ñāṇena iti
Māgandiyo\
               sīlabbatenā pi na suddhim āha\
               adiṭṭhiyā assutiyā añāṇā\
               asīlatā abbatā no pi tena,\
               maññām\'; ahaṃ momuham eva dhammam,\
               diṭṭhiyā eke paccenti suddhiṃ. \|\| Nidd_I.9:6
\|\|]{.large}\
\
     No ce kira diṭṭhiyā na sutiyā na ñāṇenā ti diṭṭhiyā pi suddhiṃ
visuddhiṃ parisuddhiṃ muttiṃ vimuttiṃ parimuttim n\'; āha, na kathesi,
na bhaṇasi, na dīpayasi, na voharasi. Sutena pi suddhiṃ visuddhiṃ
parisuddhim muttiṃ vimuttiṃ parimuttiṃ n\'; āha, na kathesi, na bhaṇasi,
na dīpayasi, na voharasi. Diṭṭhasutena pi suddhiṃ visuddhiṃ parisuddhiṃ
muttiṃ vimuttiṃ parimuttiṃ n\'; āha, na kathesi, na bhaṇasi, na
dīpayasi, na voharasi. Ñāṇena pi suddhiṃ visuddhiṃ parisuddhim muttiṃ
vimuttim parimuttiṃ n\'; āha, na kathesi, na bhaṇasi, na dīpayasi, na
voharasī ti, no ce kira diṭṭhiyā na sutiyā na ñāṇena.\
     Iti Māgandiyo ti. Itī ti padasandhi . . . pe . . .
anupubbatā-m-etaṃ, itī ti. Māgandiyo ti tassa brāhmaṇassa nāman ti, iti
Māgandiyo.\
     Sīlabbatenā pi na suddhim āhā ti sīlena pi suddhiṃ visuddhiṃ
parisuddhiṃ; vattena pi suddhiṃ visuddhiṃ parissuddhiṃ sīlabbatenā pi
suddhiṃ visuddhiṃ parisuddhiṃ muttiṃ vimuttiṃ parimuttiṃ n\'; āha, na
kathesi, na bhaṇasi, na dīpayasi, na voharasī ti, sīlabbatenā pi na
suddhim āha.\
\
\
**\[page 192\]**\
*192 Aṭṭhakavaggo. \[S.N. 840*\
     Adiṭṭhiyā assutiyā añāṇā asīlatā abbatā no pi tenā ti diṭṭhi pi
icchitabbā ti evaṃ bhaṇasi, savanam pi icchitabban ti evaṃ bhaṇasi,
ñāṇam pi icchitabban ti evaṃ bhaṇasi, sīlam pi icchitabban ti evaṃ
bhaṇasi, vattam pi icchitabban ti evaṃ bhaṇasi. Na sakkosi ekaṃsena
anujānituṃ, na sakkosi ekaṃsena paṭikkhipitun ti, adiṭṭhiyā assutiyā
añāṇā asīlatā abbatā no pi tena.\
Maññām\'; ahaṃ momuham eva dhamman ti momūhadhammo ayaṃ tuyhaṃ
bāladhammo añāṇadhammo amarāvikkhepadhammo ti evaṃ maññāmi, evaṃ jānāmi,
evaṃ ājānāmi, evaṃ paṭivijjhāmī ti, maññām\'; ahaṃ momuham eva dhammaṃ.\
     Diṭṭhiyā eke paccenti suddhin ti diṭṭhiyā eke samaṇabrāhmaṇā
suddhiṃ visuddhiṃ parisuddhiṃ muttiṃ vimuttiṃ parimuttiṃ paccenti:
sassato loko, idam eva saccaṃ, mogham aññan ti, diṭṭhiyā eke
samaṇabrāhmaṇā suddhiṃ visuddhiṃ parisuddhiṃ muttiṃ vimuttiṃ parimuttiṃ
paccenti; asassato loko . . . pe . . . n\'; eva hoti na na hoti
tathāgato paraṃmaraṇā, idam eva saccaṃ, mogham aññan ti diṭṭhiyā eke
samaṇabrāhmaṇā suddhiṃ visuddhiṃ parisuddhiṃ muttiṃ vimuttiṃ parimuttiṃ
paccentī ti, diṭṭhiyā eke paccenti suddhiṃ. Ten\'; āha so brāhmaṇo:\
\
          No ce kira diṭṭhiyā na sutiyā na ñāṇena iti Māgandiyo\
          sīlabbatenā pi na suddhim āha\
          diṭṭhiyā assutiyā añāṇā\
          asīlatā abbatā no pi tena,\
          maññām\'; ahaṃ momuham eva dhammaṃ,\
          diṭṭhiyā eke paccenti suddhin ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
\
**\[page 193\]**\
*S.N. 841\] Māgandiyasuttaniddeso. 193*\
\
  [Sn_IV,9.7(=841): Diṭṭhīsu nissāya anupucchamāno Māgandiyā ti Bhagavā\
               samuggahītesu pamoham āgā\
               ito ca nāddakkhi aṇum pi saññaṃ,\
               tasmā tuvaṃ momuhato dahāsi. \|\| Nidd_I.9:7
\|\|]{.large}\
\
     Diṭṭhīsu nissāya anupucchamāno ti. Māgandiyo brāhmaṇo diṭṭhiṃ
nissāya diṭṭhiṃ pucchati, lagganaṃ nissāya laggaṇaṃ pucchati, bandhanaṃ
nissāya bandhanaṃ pucchati, palibodhaṃ nissāya palibodhaṃ pucchati.
Anupucchamāno ti punappunaṃ pucchatī ti, diṭṭhīsu nissāya
anupucchamāno.\
     Māgandiyā ti Bhagavā taṃ brāhmaṇaṃ nāmena ālapati Bhagavā ti
gāravādhivacanaṃ . . . pe . . . sacchikā paññatti yadidaṃ Bhagavā ti,
Māgandiyā ti Bhagavā.\
     Samuggahītesu pamoham āgā ti yā diṭṭhi tayā gahiṭā parāmaṭṭhā
abhiniviṭṭhā ajjhositā adhimuttā; tay\'; eva tvaṃ diṭṭhiyā mūlho \'si,
pamūḷho sammūḷho, mohaṃ āgato \'si, pamohaṃ āgato \'si, sammohaṃ āgato
\'si, andhakāraṃ pakkhanto \'sī ti, samuggahītesu pamoham āgā.\
     Ito ca nāddakkhi aṇum pi saññan ti. Ito ajjhattasantito vā
paṭipattito vā dhammadesanato vā, yuttasaññaṃ vā pattasaññaṃ vā
lakkhaṇasaññaṃ vā kāraṇasaññaṃ vā ṭhānasaññaṃ vā na paṭilabhasi; kuto
ñāṇan? ti, evam pi ito ca nāddakkhi aṇum pi saññaṃ.\
Athavā aniccaṃ vā aniccasaññānulomaṃ vā, dukkhaṃ vā dukkhasaññānulomaṃ
vā, anattaṃ vā anattasaññānulomaṃ vā, saññuppādamattaṃ vā saññānimittaṃ
vā na paṭilabhasi,\
\
\
**\[page 194\]**\
*194 Aṭṭhakavaggo. \[S.N. 841*\
[\[\... content straddling page break has been moved to the page above
\...\]]{.red} kuto ñāṇan? ti, evam pi ito ca nāddakkhi aṇum pi saññaṃ.\
     Tasmā tuvaṃ momuhato dahāsī ti. Tasmā ti tasmā taṃkāraṇā taṃhetu
taṃpaccayā taṃnidānā. Momūhadhammato bāladhammato mūlhadhammato
añāṇadhammato amarāvikkhepadhammato dahāsi passasi dakkhasi olokesi
nijjhāyasi upaparikkhasī ti, tasmā tuvaṃ momuhato dahāsi. Ten\'; āha
Bhagavā:\
\
          Diṭṭhīsu nissāya anupucchamāno Māgandiyā ti Bhagavā\
          samuggahītesu pamoham āgā\
          ito ca nāddakkhi aṇum pi saññaṃ,\
          tasmā tuvaṃ momuhato dahāsī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,9.8(=842): Samo visesī uda vā nihīno\
               yo maññatī, so vivadetha tena,\
               tīsu vidhāsu avikampamāno\
               samo visesī ti na tassa hoti. \|\| Nidd_I.9:8
\|\|]{.large}\
\
     Samo visesī uda vā nihīno yo maññatī so vivadetha tenā ti. Sadiso
\'ham asmī ti vā, seyyo \'ham asmī ti vā, nihīno \'ham asmī ti vā yo
maññati, so tena mānena, tāya diṭṭhiyā, tena vā puggalena, kalahaṃ
kareyya, bhaṇḍanaṃ kareyya, viggahaṃ kareyya, vivādaṃ kareyya, medhagaṃ
kareyya: Na tvaṃ imaṃ dhammavinayaṃ ājānāsi, ahaṃ imaṃ dhammavinayaṃ
ājānāmi; kiṃ tvaṃ imaṃ dhammavinayaṃ ājānissasi? micchāpaṭipanno tvam
asi, aham asmi sammāpaṭipanno, sahitam me, asahitan te, pure vacanīyaṃ
pacchā avaca, pacchā vacanīyaṃ pure avaca, adhiciṇṇan te viparāvattaṃ,
āropito te vādo, niggahito tvam asi; cara vādappamokkhāya, nibbedhehi vā
sace pahosī ti, samo visesī uda vā nihīno yo maññatī, so vivadetha
tena.\
\
\
**\[page 195\]**\
*S.N. 843\] Māgandiyasuttaniddeso. 195*\
     Tīsu vidhāsu avikampamāno samo visesī ti na tassa hotī ti. Yass\';
etā tisso vidhā pahīnā samucchinnā vūpasantā paṭipassaddhā
abhabbuppattikā, ñāṇagginā daḍḍhā, so tīsu vidhāsu na kampati, na
vikampati; avikampamānassa puggalassa sadiso \'ham asmī ti vā, seyyo
\'ham asmī ti vā, nihīno \'ham asmī ti vā, na tassa hotī ti, na mayhaṃ
hotī ti, tīsu vidhāsu avikampamāno samo visesī ti na tassa hoti. Ten\';
āha Bhagavā:\
\
          Samo visesī uda vā nihīno\
          yo maññatī, so vivadetha tena,\
          tīsu vidhāsu avikampamāno\
          samo visesī ti na tassa hotī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,9.9(=843): Saccan ti so brāhmaṇo kiṃ vadeyya?\
               musā ti vā so vivadetha kena?\
               yasmiṃ samaṃ visamaṃ vā pi n\'; atthi,\
               sa kena vādaṃ paṭisaṃyujeyya? \|\| Nidd_I.9:9
\|\|]{.large}\
\
     Saccan ti so brāhmaṇo kiṃ vadeyyā? ti. Brāhmaṇo ti sattannaṃ
dhammānaṃ bāhitattā brāhmaṇo . . . pe . . . anissito tādi pavuccati sa
brahmā ti. Saccan ti so brāhmaṇo kiṃ vadeyyā? ti. Sassato loko, idam eva
saccaṃ, moghamaññan ti brāhmaṇo kiṃ vadeyya, kiṃ katheyya, kiṃ bhaṇeyya,
kiṃ dīpayeyya, kiṃ vohareyya, asassato loko . . . pe . . . n\'; eva hoti
na na hoti tathāgato paraṃmaraṇā, idam eva saccaṃ, mogham aññan ti
brāhmaṇo kiṃ vadeyya, kiṃ katheyya, kiṃ bhaṇeyya, kiṃ dīpayeyya, kiṃ
vohareyyā? ti, saccan ti so brāhmaṇo kiṃ vadeyya?\
     Musā ti vā so vivadetha kenā? ti. Brāhmaṇo mayhaṃ va saccaṃ, tuyhaṃ
musā ti kena mānena, kāya diṭṭhiyā, kena vā puggalena kalahaṃ kareyya,
bhaṇḍanaṃ kareyya,\
\
\
**\[page 196\]**\
*196 Aṭṭhakavaggo. \[S.N. 843*\
viggahaṃ kareyya, vivādaṃ kareyya, medhagaṃ kareyya:\
na tvaṃ imaṃ dhammavinayaṃ ājānāsi . . . pe . . . nibbedhehi vā sace
pahosī? ti, musā ti vā so vivadetha kena?\
     Yasmiṃ samaṃ visamaṃ vā pi n\'; atthī ti. Yasmin ti yasmiṃ puggale
arahante khīṇāsave. Sadiso \'ham asmī ti māno n\'; atthi, seyyo \'ham
asmī ti atimāno n\'; atthi, hīno \'ham asmī ti omāno n\'; atthi, na
saṃvijjati, n\'; upalabbhati, pahīnaṃ samucchinnaṃ vūpasantaṃ
paṭipassaddhaṃ abhabbuppattikaṃ ñāṇagginā daḍḍhan ti, yasmiṃ samaṃ
visamaṃ vā pi n\'; atthi.\
     Sa kena vādaṃ paṭisaṃyujeyyā? ti so kena mānena kāya diṭṭhiyā, kena
vā puggalena vādaṃ paṭisaṃyujjeyya paṭiphareyya, kalahaṃ kareyya,
bhaṇḍanaṃ kareyya, viggahaṃ kareyya, vivādaṃ kareyya, medhagaṃ kareyya:\
na tvaṃ imaṃ dhammavinayaṃ ājānāsi . . . pe . . . nibbedhehi vā sace
pahosī? ti, sa kena vādaṃ paṭisaṃyujeyya? Ten\'; āha Bhagavā:\
\
          Saccan ti so brāhmaṇo kiṃ vadeyya?\
          musā ti vā so vivadetha kena?\
          yasmiṃ samaṃ visamaṃ vā pi n\'; atthi,\
          sa kena vādaṃ paṭisaṃyujeyyā? ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,9.10(=844): Okam pahāya aniketasārī\
               gāme akubbaṃ muni santhavānī\
               kāmehi ritto apurekkharāno\
               kathaṃ na viggayha janena kayirā? \|\| Nidd_I.9:10
\|\|]{.large}\
\
\
**\[page 197\]**\
*S.N. 844\] Māgandiyasuttaniddeso. 197*\
     \*Atha kho Hālindakāni gahapati yen\'; āyasmā Mahākaccāno ten\';
upasaṃkami; upasaṃkamitvā āyasmantaṃ Mahākaccānaṃ abhivādetvā ekam antaṃ
nisīdi; ekam antaṃ nisinno kho Hālindakāni gahapati āyasmantaṃ
Mahākaccānaṃ etad avoca: Vuttam idaṃ bhante Kaccāna Bhagavatā
Aṭṭhakavaggike Māgandiyapañhe:\
            Okaṃ pahāya aniketasārī\
            gāme akubbaṃ muni santhavānī\
            kāmehi ritto, apurekkharāno\
            kathaṃ na viggayha janena kayirā ti.\
     Imassa nu kho bhante Kaccāna Bhagavatā saṃkhittena bhāsitassa
kathaṃ attho vitthārena daṭṭhabbo? ti. -Rūpadhātu kho gahapati
viññāṇassa oko, rūpadhāturāgavinibandhañ ca pana viññāṇaṃ okasārī ti
vuccati.\
Vedanādhātu kho gahapati, saññādhātu kho gahapati, saṃkhāradhātu kho
gahapati viññāṇassa oko, saṃkhāradhāturāgavinibandhañ ca pana viññāṇaṃ
okasarī ti vuccati; evaṃ kho gahapati okasārī hoti.\
     Kathañ ca gahapati anokasārī hoti? Rūpadhātuyā kho gahapati yo
chando, yo rāgo, yā nandi, yā taṇhā, ye upāyupādānā cetaso
adhiṭṭhānābhinivesānusayā, te tathāgatassa pahīnā ucchinnamūlā
tālāvatthukatā anabhāvaṃ gatā āyatiṃ anuppādadhammā;\
\
\
**\[page 198\]**\
*198 Aṭṭhakavaggo. \[S.N. 844*\
[\[\... content straddling page break has been moved to the page above
\...\]]{.red} tasmā tathāgato anokasārī ti vuccati. Vedanādhātuyā kho
gahapati, saññādhātuyā kho gahapati, saṃkhāradhātuyā kho gahapati,
viññāṇadhātuyā kho gahapati yo chando, yo rāgo, yā nandi, yā taṇhā, ye
upāyupādānā cetaso adhiṭṭhānābhinivesānusayā, te tathāgatassa pahīnā
ucchinnamūlā tālāvatthukatā anabhāvaṃ gatā āyatiṃ anuppādadhammā; tasmā
tathāgato anokasārī ti vuccati; evaṃ kho gahapati anokasārī hoti.\
     Kathañ ca gahapati niketasārī hoti?
Rūpanimittaniketasāravinibandhaṃ kho gahapati niketasārī ti vuccati.
Saddanimittagandhanimittarasanimittaphoṭṭhabbanimittadhammanimittaniketasāravinibandhaṃ
kho gahapati niketasārī ti vuccati; evaṃ kho gahapati niketasārī hoti.\
     Kathañ ca gahapati aniketasārī hoti?
Rūpanimittaniketasāravinibandhā kho gahapati tathāgatassa pahīnā
ucchinnamūlā tālāvatthukatā anabhāvaṃ gatā āyatiṃ anuppādadhammā; tasmā
tathāgato aniketasārī ti vuccati.\
Saddanimittagandhanimittarasanimittaphoṭṭhabbanimittadhammanimittaniketasāravinibandhā
kho gahapati tathāgatassa pahīnā ucchinnamūlā tālāvatthugatā anabhāvaṃ
gatā āyatiṃ anuppādadhammā; tasmā tathāgato aniketasārī ti vuccati; evaṃ
kho gahapati aniketasārī hoti.\
     Kathañ ca gahapati gāme santhavajāto hoti?\
\
\
**\[page 199\]**\
*S.N. 844\] Māgandiyasuttaniddeso. 199*\
Idha gahapati ekacco gihīhi saṃsaṭṭho viharati, sahanandī sahasokī,
sukhitesu sukhito, dukkhitesu dukkhito, uppannesu kiccakaraṇīyesu attanā
voyogaṃ āpajjati.\
Evaṃ kho gahapati gāme santhavajāto hoti.\
     Kathañ ca gahapati gāme na santhavajāto hoti? Idha gahapati bhikkhu
gihīhi asaṃsaṭṭho viharati, na sahanandī, na sahasokī, na sukhitesu
sukkhito, na dukkhitesu dukkhito, uppannesu kiccakaraṇīyesu na attanā
voyogaṃ āpajjati. Evaṃ kho gahapati gāme na santhavajāto hoti.\
     Kathañ ca gahapati kāmehi aritto hoti? Idha gahapati ekacco kāmesu
avītarāgo hoti avītachando avītapemo avītapipāso avītapariḷāho
avītataṇho, evaṃ kho gahapati kāmehi aritto hoti.\
     Kathañ ca gahapati kāmehi ritto hoti? Idha gahapati bhikkhu kāmesu
vītarāgo hoti vītachando vītapemo vītapipāso vītapariḷāho vītataṇho;
evaṃ kho gahapati kāmehi ritto hoti.\
     Kathañ ca gahapati purekkharāno hoti? Idha gahapati ekaccassa evaṃ
hoti: evaṃrūpo siyaṃ anāgatam addhānan ti, tattha nandiṃ samanvāgameti;
evaṃvedano siyaṃ, evaṃsañño siyaṃ, evaṃsaṃkhāro siyaṃ, evaṃviññāṇo siyaṃ
anāgatam addhānan ti, tattha nandiṃ samanvāgameti; evaṃ kho gahapati
purekkharāno hoti.\
\
\
**\[page 200\]**\
*200 Aṭṭhakavaggo. \[S.N. 844*\
     Kathañ ca gahapati apurekkharāno hoti? Idha gahapati ekaccassa evaṃ
hoti: evaṃrūpo siyaṃ anāgatam addhānan ti, tattha nandiṃ na
samanvāgameti, evaṃvedano siyaṃ, evaṃsañño siyaṃ, evaṃsaṃkhāro siyaṃ,
evaṃviññāṇo siyaṃ anāgatam addhānan ti, tattha nandiṃ na samanvāgameti;
evaṃ kho gahapati apurekkharāno hoti.\
     Kathañ ca gahapati kathaṃ viggayha janena kattā hoti?\
Idha gahapati ekacco evarūpiṃ kathaṃ kattā hoti: na tvaṃ imaṃ
dhammavinayaṃ ājānāsi . . . pe . . . nibbedhehi vā sace pahosī ti; evaṃ
kho gahapati kathaṃ viggayha janena kattā hoti.\
     Kathañ ca gahapati kathaṃ na viggayha janena kattā hoti? Idha
gahapati ekacco na evarūpiṃ kathaṃ kattā hotī: na tvaṃ imaṃ
dhammavinayaṃ ājānāsi . . . pe . . . nibbedhehi vā sace pahosī ti; evaṃ
kho gahapati kathaṃ na viggayha janena kattā hoti. Iti kho gahapati yan
taṃ vuttaṃ Bhagavatā Aṭṭhakavaggike Māgaṇḍikapañhe:\
            Okam pahāya aniketasārī\
            gāme akubbaṃ muni santhavānī\
            kāmehi ritto apurekkharāno\
            kathaṃ na viggayha janena kayirā ti.\
\
\
**\[page 201\]**\
*S.N. 845\] Māgandiyasuttaniddeso. 201*\
     Imassa kho gahapati Bhagavatā saṃkhittena bhāsitassa evaṃ
vitthārena attho daṭṭhabbo. Ten\'; āha Bhagavā:\
\
          Okam pahāya aniketasārī\
          gāme akubbaṃ muni santhavānī\
          kāmehi ritto apurekkharāno\
          kathaṃ na viggayha janena kayirā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,9.11(=845): Yehi vivitto vicareyya loke,\
               na tāni uggayha vadeyya nāgo:\
               elambujaṃ kaṇṭakavārijaṃ yathā\
               jalena paṅkena c\'; anūpalittaṃ,\
               evaṃ munī santivado agiddho\
               kāme ca loke ca anūpalitto. \|\| Nidd_I.9:11
\|\|]{.large}\
\
     Yehi vivitto vicareyya loke ti. Yehī ti yehi diṭṭhigatehi. Vivitto
ti kāyaduccaritena vitto vivitto pavivitto, vacīduccaritena
manoduccaritena rāgena . . . pe . . . sabbākusalābhisaṃkhārehi vitto
vivitto pavivitto. Vicareyyā ti careyya vihareyya iriyeyya vatteyya
pāleyya yapeyya yāpeyya. Loke ti manussaloke ti, yehi vivitto vicareyya
loke.\
     Na tāni uggayha vadeyya nāgo ti. Nāgo ti āguṃ na karotī ti nāgo; na
gacchatī ti nāgo, nāgacchatī ti nāgo.\
     Kathaṃ āguṃ na karotī ti nāgo? Āgu vuccanti pāpakā akusalā dhammā
saṃkilesikā ponobbhavikā sadarā dukkhavipākā āyatiṃ jātijarāmaraṇīyā.\
\
\
**\[page 202\]**\
*202 Aṭṭhakavaggo. \[S.N. 845*\
            \*Āguṃ na karotī ti kiñci loke,\
Sabhiyā ti Bhagavā,\
            sabbasaṃyoge visajja bandhanāni\
            sabbattha na sajjati vimutto,\
            nāgo tādi vuccate tathattā ti;\
evaṃ āguṃ na karotī ti, nāgo.\
     Kathaṃ na gacchatī ti nāgo? Na chandāgatiṃ gacchati, na dosāgatiṃ
gacchati, na mohāgatiṃ gacchati, na bhayāgatiṃ gacchati; na rāgavasena
gacchati, na dosavasena gacchati, na mohavasena gacchati, na mānavasena
gacchati, na diṭṭhivasena gacchati, na uddhaccavasena gacchati, na
vicikicchāvasena gacchati, na anusayavasena gacchati, na vaggehi
dhammehi yāyati niyyati vuyhati saṃhariyati; evaṃ na gacchatī ti nāgo.\
     Kathaṃ nāgacchatī ti nāgo? Sotāpattimaggena ye kilesā pahīnā, te
kilese na puneti, na pacceti, na paccāgacchati; sakadāgāmimaggena
anāgāmimaggena arahattamaggena ye kilesā pahīnā, te kilese na puneti, na
pacceti, na paccāgacchati; evaṃ nāgacchatī ti nāgo.\
     Na tāni uggayha vadeyya nāgo ti. Nāgo na tāni diṭṭhigatāni gahetvā
uggahetvā gaṇhitvā parāmasitvā abhinivisitvā vadeyya katheyya bhaṇeyya
dīpayeyya vohareyya:\
sassato loko asassato loko . . . pe . . . n\'; eva hoti na na hoti
tathāgato paraṃmaraṇā, idam eva saccaṃ, mogham aññan ti vadeyya katheyya
bhaṇeyya dīpayeyya vohareyyā ti, na tāni uggayha vadeyya nāgo.\
     Elambujaṃ kaṇṭakavārijaṃ yathā jalena paṅkena c\'; anūpalittan ti.
Elaṃ vuccati udakaṃ. Ambu vuccati udakaṃ. Ambujaṃ vuccati padumaṃ.
Kaṇṭako vuccati kharadaṇḍo.\
\
\
**\[page 203\]**\
*S.N. 845\] Māgandiyasuttaniddeso. 203*\
[\[\... content straddling page break has been moved to the page above
\...\]]{.red} Vāri vuccati udakaṃ. Vārijaṃ vuccati padumaṃ vārijaṃ
vārisambhavaṃ. Jalaṃ vuccati udakaṃ. Paṅko vuccati kaddamo. Yathā
padumaṃ vārijaṃ vārisambhavaṃ jalena ca paṅkena ca na limpati, na
saṃlimpati, n\'; upalimpati, alittaṃ asaṃlittaṃ anupalittan ti,
elambujaṃ kaṇṭakavārijaṃ yathā jalena paṅkena c\'; anūpalittaṃ.\
     Evaṃ munī santivado agiddho kāme ca loke ca anūpalitto ti. Evan ti
opammasampaṭipādanā. Munī ti monaṃ vuccati ñāṇaṃ . . . pe . . .
saṅgajālam aticca so muni.\
Santivado ti santivādo muni tāṇavādo leṇavādo saraṇavādo accutavādo
amatavādo nibbānavādo ti, evaṃ muni santivado.\
     Agiddho ti. Gedho vuccati taṇhā; yo rāgo sārāgo . . . pe . . .
abhijjhā lobho akusalamūlaṃ. Yassa so gedho pahīno samucchinno vūpasanto
paṭipassaddho abhabbuppattiko ñāṇagginā daḍḍho, so vuccati agiddho.\
So rūpe agiddho, sadde gandhe rase phoṭṭhabbe kule gaṇe āvāse lābhe yase
pasaṃsāya sukhe cīvare piṇḍapāte senāsane
gilānapaccayabhesajjaparikkhāre kāmadhātuyā rūpadhātuyā arūpadhātuyā
kāmabhave rūpabhave arūpabhave saññābhave asaññābhave
nevasaññānāsaññābhave ekavokārabhave catuvokārabhave pañcavokārabhave
atīte anāgate paccuppanne diṭṭhasutamutaviññātabbesu dhammesu agiddho
agadhito amucchito anajjhopanno vītagedho cattagedho vantagedho
muttagedho pahīnagedho paṭinissaṭṭhagedho vītarāgo cattarāgo vantarāgo
muttarāgo pahīnarāgo paṭinissaṭṭharāgo nicchāto nibbuto sītibhūto
sukhapaṭisaṃvedī brahmabhūtena attanā viharatī ti,\
\
\
**\[page 204\]**\
*204 Aṭṭhakavaggo. \[S.N. 845*\
[\[\... content straddling page break has been moved to the page above
\...\]]{.red} evaṃ munī santivado agiddho.\
     Kāme ca loke ca anūpalitto ti. Kāmā ti udānato dve kāmā, vatthukāmā
ca kilesa kāmā ca . . . pe . . . ime vuccanti vatthukāmā . . . pe . . .
ime vuccanti kilesakāmā. Loke ti apāyaloke manussaloke devaloke
khandhaloke dhātuloke āyatanaloke. Lepo ti dve lepā, taṇhālepo ca
diṭṭhilepo ca . . . pe . . . ayaṃ taṇhālepo . . . pe . . . ayaṃ
diṭṭhilepo. Muni taṇhālepaṃ pahāya, diṭṭhilepam paṭinissajjitvā, kāme ca
loke ca na limpati, na saṃlimpati, n\'; upalimpati, alitto asaṃlitto
anupalitto nikkhanto nissaṭṭho vippamutto visaṃyutto vimariyādikatena
cetasā viharatī ti, evaṃ munī santivado agiddho kāme ca loke ca
anūpalitto.\
     Ten\'; āha Bhagavā:\
\
          Yehi vivitto careyya loke,\
          na tāni uggayha vadeyya nāgo:\
          elambujaṃ kaṇṭakavārijam yathā\
          jalena paṅkena c\'; anūpalittaṃ,\
          evaṃ munī santivado agiddho\
          kāme ca loke ca anūpalitto ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,9.12(=846): Na vedagū diṭṭhiyā na mutiya\
               sa mānam eti, na hi tammayo so,\
               na kammunā no pi sutena neyyo\
               anūpanīto sa nivesanesu. \|\| Nidd_I.9:12 \|\|]{.large}\
\
     Na vedayū diṭṭhiyā na mutiyā sa mānam etī ti. Nā ti paṭikkhepo.
Vedagū ti. Vedo vuccati catūsu maggesu ñāṇaṃ,\
\
\
**\[page 205\]**\
*S.N. 846\] Māgandiyasuttaniddeso. 205*\
[\[\... content straddling page break has been moved to the page above
\...\]]{.red} paññā paññindriyaṃ paññābalaṃ dhammavicayasambojjhaṅgo
vīmaṃsā vipassanā sammādiṭṭhi. Tehi vedehi jātijarāmaraṇassa antagato
antappatto koṭigato koṭippatto pariyantagato pariyantappatto vosānagato
vosānappatto tāṇagato tāṇappatto leṇagato leṇappatto saraṇagato
saraṇappatto abhayagato abhayappatto accutagato accutappatto amatagato
amatappatto nibbānagato nibbānappatto. Vedānaṃ vā antaṃ gato ti vedagū,
vedehi vā antagato ti vedagū, sattannaṃ vā dhammānaṃ viditattā vedagū,
sakkāyadiṭṭhi viditā hoti, vicikicchā viditā hoti, sīlabbataparāmāso
vidito hoti,rāgo vidito hoti, doso vidito hoti, moho vidito hoti, māno
vidito hoti, vidit\'; assa honti pāpakā akusalā dhammā saṃkilesikā
ponobbhavikā sadarā dukkhavipākā āyatiṃ jātijarāmaraṇīyā.\
            \*Vedāni viceyya kevalāni Sabhiyā ti Bhagavā\
            samaṇānaṃ yāni p\'; atthi brāhmaṇānaṃ\
            sabbavedanāsu vītarāgo\
            sabbaṃ vedam aticca vedagū so ti.\
     Na diṭṭhiyā ti. Tassa dvāsaṭṭhī diṭṭhigatāni pahīnāni samucchinnāni
vūpasantāni paṭipassaddhāni abhabbuppattikāni ñāṇagginā daḍḍhāni; so
diṭṭhiyā na yāyati, na niyyati, na vuyhati, na saṃhariyati; na pi taṃ
diṭṭhigataṃ sārato pacceti, na paccāgacchatī ti, na vedagū diṭṭhiyā.\
     Na mutiyā sa mānam etī ti. Mutarūpena vā paraghosena vā
mahājanasammutiyā vā na mānaṃ eti,\
\
\
**\[page 206\]**\
*206 Aṭṭhakavaggo. \[S.N. 846*\
[\[\... content straddling page break has been moved to the page above
\...\]]{.red} na upeti, na upagacchati, na gaṇhāti, na parāmasati,
nābhinivisatī ti, na vedagū diṭṭhiyā na mutiyā sa mānam eti.\
     Na hi tammayo so ti na taṇhāvasena diṭṭhivasena tammayo hoti
tapparamo tapparāyano. Yato taṇhā ca diṭṭhi ca māno ca pahīnā honti
ucchinnamūlā tālāvatthukatā anabhāvaṃ gatā āyatiṃ anuppādadhammā,
ettāvatā na tammayo hoti, na tapparamo, na tapparāyano ti, na hi tammayo
so.\
     Na kammunā no pi sutena neyyo ti. Na kammunā ti puññābhisaṃkhārena
vā apuññābhisaṃkhārena vā āṇeñjābhisaṃkhārena vā na yāyati, na niyyati,
na vuyhati, na saṃhariyatī ti, na kammunā. No pi sutena neyyo ti
sutasuddhiyā vā paraghosena vā mahājanasammutiyā vā na yāyati, na
niyyati, na vuyhati, na saṃhariyatī ti, na kammunā no pi sutena neyyo.\
     Anūpanīto sa nivesanesū ti. Upayo ti dve upayā, taṇhupayo ca
diṭṭhupayo ca . . . pe . . . ayaṃ taṇhupayo . . . pe . . . ayaṃ
diṭṭhupayo. Tassa taṇhupayo pahīno, diṭṭhupayo paṭinissaṭṭho,
taṇhupayassa pahīnattā, diṭṭhupayassa paṭinissaṭṭhattā, so nivesanesu
anupanīto anupalitto anupagato anajjhosito anadhimutto nikkhanto
nissaṭṭho vippamutto visaṃyutto vimariyādikatena cetasā viharatī ti,
anūpanīto sa nivesanesu.\
\
\
**\[page 207\]**\
*S.N. 847\] Māgandiyasuttaniddeso. 207*\
     Ten\'; āha Bhagavā:\
\
          Na vedagū diṭṭhiyā na mutiyā\
          sa mānam eti, na hi tammayo so,\
          na kammunā no pi sutena neyyo\
          anūpanīto sa nivesanesū ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,9.13(=847): Saññāvirattassa na santi ganthā,\
               paññāvimuttassa na santi mohā:\
               saññañ ca diṭṭhiñ ca ye aggahesuṃ,\
               te ghaṭṭayantā vicaranti loke. \|\| Nidd_I.9:13
\|\|]{.large}\
\
     Saññāvirattassa na santi ganthā ti yo samathapubbaṅgamaṃ
ariyamaggaṃ bhāveti, tassa ādito upādāya ganthā vikkhambhitā honti;
arahattappatte, arahato ganthā ca mohā ca nīvaraṇā ca kāmasaññā
byāpādasaññā vihiṃsāsaññā diṭṭhisaññā ca pahīnā honti, ucchinnamūlā
tālāvatthukatā anabhāvaṃ gatā āyatiṃ anuppādadhammā ti, saññāvirattassa
na santi ganthā.\
     Paññāvimuttassa na santi mohā ti yo vipassanāpubbaṅgamaṃ
ariyamaggaṃ bhāveti, tassa ādito upādāya mohā vikkhambhitā honti;
arahattappatte, arahato mohā ca ganthā ca nīvaraṇā ca kāmasaññā
byāpādasaññā vihiṃsāsaññā diṭṭhisaññā ca pahīnā honti,
ucchinnamūlātālāvatthukatā anabhāvaṃ gatā āyatiṃ anuppādadhammā ti,
paññāvimuttassa na santi mohā.\
     Saññañ ca diṭṭhiñ ca ye aggahesuṃ te ghaṭṭayantā vicaranti loke ti
ye saññaṃ gaṇhanti, kāmasaññaṃ byāpādasaññaṃ vihiṃsāsaññaṃ, te
saññāvasena ghaṭṭenti saṃghaṭṭenti. Rājāno pi rājūhi vivadanti, khattiyā
pi khattiyehi vivadanti;\
\
\
**\[page 208\]**\
*208 Aṭṭhakavaggo. \[S.N. 847*\
[\[\... content straddling page break has been moved to the page above
\...\]]{.red} brāhmaṇā pi brāhmaṇehi vivadanti; gahapatī pi gahapatīhi
vivadanti; mātā pi puttena vivadati; putto pi mātarā vivadati; pitā pi
puttena vivadati; putto pi pitarā vivadati; bhātā pi bhātarā vivadati;
bhaginī pi bhaginiyā vivadati; bhātā pi bhaginiyā vivadati; bhaginī pi
bhātarā vivadati; sahāyo pi sahāyena vivadati. Te tattha
kalahaviggahavivādāpannā aññamaññaṃ pāṇīhi pi upakkamanti, leḍḍūhi pi
upakkamanti, satthehi pi upakkamanti. Te tattha maraṇam pi nigacchanti,
maraṇamattam pi dukkhaṃ. Ye diṭṭhiṃ gaṇhanti: sassato loko ti vā . . .
pe . . . n\'; eva hoti na na hoti tathāgato paraṃmaraṇā ti vā, te
diṭṭhivasena ghaṭṭenti saṃghaṭṭenti. Satthārato satthāraṃ ghaṭṭenti;
dhammakkhānato dhammakkhānaṃ ghaṭṭenti; gaṇato gaṇaṃ ghaṭṭenti, diṭṭhiyā
diṭṭhiṃ ghaṭṭenti, paṭipadāya paṭipadaṃ ghaṭṭenti, maggato maggaṃ
ghaṭṭenti. Athavā te vivadanti, kalahaṃ karonti, bhaṇḍanaṃ karonti,
viggahaṃ karonti, vivādaṃ karonti, medhagaṃ karonti: na tvaṃ imaṃ
dhammavinayaṃ ājānāsi . . . pe . . . nibbedhehi vā sace pahosī ti.\
Tesaṃ abhisaṃkhārā appahīnā; abhisaṃkhārānaṃ appahīnatta, gatiyā
ghaṭṭenti, niraye ghaṭṭenti, tiracchānayoniyā ghaṭṭenti, pittivisaye
ghaṭṭenti, manussaloke ghaṭṭenti, devaloke ghaṭṭenti, gatiyā gatiṃ
upapattiyā upapattiṃ paṭisandhiyā paṭisandhiṃ bhavena bhavaṃ, saṃsārena
saṃsāraṃ vaṭṭena vaṭṭaṃ ghaṭṭenti, ghaṭṭentā caranti viharanti iriyanti
vattenti pālenti yapenti yāpenti. Loke ti apāyaloke manussaloke devaloke
khandhaloke dhātuloke āyatanaloke ti, saññañ ca diṭṭhiñ ca ye aggahesuṃ
te ghaṭṭayantā vicaranti loke.\
\
\
**\[page 209\]**\
*S.N. 847\] Māgandiyasuttaniddeso. 209*\
[\[\... content straddling page break has been moved to the page above
\...\]]{.red} Ten\'; āha Bhagavā:\
\
          Saññāvirattassa na santi ganthā,\
          paññāvimuttassa na santi mohā:\
          saññañ ca diṭṭhiñ ca ye aggahesuṃ,\
          te ghaṭṭayantā vicaranti loke ti.\
\
     NAVAMO MĀGANDIYASUTTANIDDESO NIṬṬHITO.\
\
\
**\[page 210\]**\
*210*\
\
DASAMO PURĀBHEDASUTTANIDDESO.\
\
  [Sn_IV,10.1(=848): Kathaṃdassī kathaṃsīlo upasanto ti vuccati,\
               tam me Gotama pabrūhi pucchito uttamaṃ naraṃ. \|\|
Nidd_I.10:1 \|\|]{.large}\
\
     Kathaṃdassī kathaṃsīlo upasanto ti vuccatī ti. Kathaṃdassī ti
kīdisena dassanena samannāgato, kiṃsaṇṭhitena kiṃpakārena kiṃpaṭibhāgenā
ti, kathaṃdassī. Kathaṃsīlo ti kīdisena sīlena samannāgato,
kiṃsaṇṭhitena kiṃpakārena kiṃpaṭibhāgenā ti, kathaṃdassī kathaṃsīlo.\
Upasanto ti vuccatī ti santo vūpasanto nibbuto paṭipassaddho ti vuccati
pavuccati kathiyati bhaṇiyati dīpayati vohariyati. Kathaṃdassī ti
adhipaññaṃ pucchati. Kathaṃsīlo ti adhisīlaṃ pucchati. Upasanto ti
adhicittaṃ pucchatī ti, kathaṃdassī kathaṃsīlo upasanto ti vuccati.\
     Tam me Gotama pabruhī ti. Tan ti yaṃ pucchāmi, yaṃ yācāmi, yaṃ
ajjhesāmi, yaṃ pasādemi. Gotamā ti so nimmito Buddhaṃ Bhagavantaṃ
gottena ālapati.\
\
\
**\[page 211\]**\
*S.N. 849\] Purābhedasuttaniddeso. 211*\
Pabrūhī ti brūhi ācikkha desehi paññāpehi paṭṭhapehi vivara vibhaja
uttānīkarohi pakāsehī ti, taṃ me Gotama pabrūhi.\
     Pucchito uttamaṃ naran ti. Pucchito ti puṭṭho pucchito yācito
ajjhesito pasādito. Uttamaṃ naran ti aggaṃ seṭṭhaṃ viseṭṭhaṃ pāmokkhaṃ
uttamaṃ pavaraṃ naran ti, pucchito uttamaṃ naraṃ. Ten\'; āha so
nimmito:\
\
                    Kathaṃdassī kathaṃsīlo upasanto ti vuccati,\
          tam me Gotama pabrūhi pucchito uttamaṃ naran ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,10.2(=849): Vītataṇho purā bhedā ti Bhagavā pubbam antam
anissito\
               vemajjhe n\'; upasaṃkheyyo, tassa n\'; atthi purekkhataṃ.
\|\| Nidd_I.10:2 \|\|]{.large}\
\
     Vītataṇho purā bhedā ti Bhagavā ti purā kāyassa bhedā, purā
attabhāvassa bhedā, purā kaḷevarassa nikkhepā, purā jīvitindriyassa
upacchedā, vītataṇho vigatataṇho cattataṇho vantataṇho muttataṇho
pahīnataṇho paṭinissaṭṭhataṇho vītarāgo vigatarāgo cattarāgo vantarāgo
pahīnarāgo paṭinissaṭṭharāgo nicchāto nibbuto sītibhūto sukhapaṭisaṃvedī
brahmabhūtena attanā viharatī ti. Bhagavā ti gāravādhivacanaṃ. Api ca
bhaggarāgo ti Bhagavā, bhaggadoso ti Bhagavā, bhaggamoho ti Bhagavā,
bhaggadiṭṭhī ti Bhagavā, bhaggakaṇṭako ti Bhagavā, bhaggakileso ti
Bhagavā, bhaji vibhaji paṭivibhaji dhammaratanan ti Bhagavā, bhavānaṃ
antakaro ti Bhagavā, bhāvitakāyo ti Bhagavā, bhāvitasīlo bhāvitacitto
bhāvitapañño ti Bhagavā. Bhaji vā Bhagavā araññavanapatthāni pantāni
senāsanāni appasaddāni appanigghosāni vijanavātāni manussarāhaseyyakāni
paṭisallānasārūpānī ti Bhagavā.\
\
\
**\[page 212\]**\
*212 Aṭṭhakavaggo. \[S.N. 849*\
[\[\... content straddling page break has been moved to the page above
\...\]]{.red} Bhāgī vā Bhagavā
cīvarapiṇḍapātasenāsanagilānapaccayabhesajjaparikkhārānan ti Bhagavā.
Bhāgī vā Bhagavā attharasassa dhammarasassa vimuttirasassa adhisīlassa
adhicittassa adhipaññāyā ti Bhagavā. Bhāgī vā Bhagavā catunnaṃ jhānānaṃ
catunnaṃ appamaññānaṃ catunnaṃ arūpasamāpattīnan ti Bhagavā. Bhāgī vā
Bhagavā aṭṭhannaṃ vimokkhānaṃ aṭṭhannaṃ abhibhāyatanānaṃ navannaṃ
anupubbavihārasamāpattīnan ti Bhagavā. Bhāgī vā Bhagavā dasannaṃ
saññābhāvanānaṃ dasannaṃ kasiṇasamāpattīnaṃ ānāpānasatisamādhissa
asubhasamāpattiyā ti Bhagavā.\
Bhāgī vā Bhagavā catunnaṃ satipaṭṭhānānaṃ catunnaṃ sammappadhānānaṃ
catunnaṃ iddhippādānaṃ pañcannaṃ indriyānaṃ pañcannaṃ balānaṃ sattannaṃ
bojjhaṅgānaṃ ariyassa aṭṭhaṅgikassa maggassā ti Bhagavā. Bhāgī vā
Bhagavā dasannaṃ tathāgatabalānaṃ catunnaṃ vesārajjānaṃ catunnaṃ
paṭisambhidānaṃ channaṃ abhiññānaṃ channaṃ buddhadhammānan ti Bhagavā.
Bhagavā ti n\'; etaṃ nāmaṃ mātarā kataṃ, na pitarā katam, na bhātarā
kataṃ, na bhaginiyā kataṃ, na mittāmaccehi kataṃ, na ñātisālohitehi
kataṃ, na samaṇabrāhmaṇehi kataṃ, na devatāhi kataṃ, vimokkhantikam etaṃ
Buddhānaṃ Bhagavantānaṃ bodhiyā mūle saha sabbaññutañāṇassa paṭilābhā
sacchikā paññatti, yadidaṃ Bhagavā ti, vītataṇho purā bhedā ti Bhagavā.\
     Pubbam antam anissito ti pubbanto vuccati atīto addhā; atītaṃ
addhānaṃ ārabbha taṇhā pahīnā hoti, diṭṭhi paṭinissaṭṭhā, taṇhāya
pahīnattā diṭṭhiyā paṭinissaṭṭhattā, evam pi pubbaṃ antam anissito.
Athavā evaṃrūpo ahosiṃ atītam addhānan ti, tattha nandiṃ na
samanvāgameti. Evaṃvedano ahosiṃ, evaṃsañño ahosiṃ,\
\
\
**\[page 213\]**\
*S.N. 849\] Purābhedasuttaniddeso. 213*\
evaṃsaṃkhāro ahosiṃ, evaṃviññāno ahosiṃ atītam addhānan ti, tattha
nandiṃ na samanvāgameti, evam pi pubbaṃ antam anissito. Athavā iti me
cakkhu ahosi atītam addhānaṃ, iti rūpā ti, tattha na
chandarāgapaṭibaddhaṃ hoti viññāṇaṃ; na chandarāgapaṭibaddhattā
viññāṇassa na tad abhinandati, na tad abhinandanto, evam pi pubbaṃ antam
anissito. Iti me sotaṃ ahosi atītam addhāṇaṃ, iti saddā ti, iti me
ghānaṃ ahosi atītam addhānaṃ, iti gandhā ti, iti me jivhā ahosi atītam
addhānaṃ, iti rasā ti, iti me kāyo ahosi atītam addhānaṃ, iti phoṭṭhabbā
ti, iti me mano ahosi atītam addhānaṃ, iti dhammā ti, tattha na
chandarāgapaṭibaddhaṃ hoti viññāṇaṃ, na chandarāgapaṭibaddhattā
viññāṇassa, na tad abhinandati, na tadabhinandanto, evam pi pubbaṃ antam
anissito. Athavā yān\'; assu tāni pubbe mātugāmena saddhiṃ
hasitalapitakathitakīḷitāni na tad assādeti, na taṃ nikāmeti, na ca tena
pavittiṃ āpajjati, evam pi pubbam antam anissito.\
     Vemajjhe n\'; upasaṃkheyyo ti vemajjhe vuccati paccuppanno addhā;
paccuppannaṃ addhānaṃ ārabbha taṇhā pahīnā hoti, diṭṭhi paṭinissaṭṭhā,
taṇhāya pahīnattā diṭṭhiyā paṭinissaṭṭhattā ratto ti n\'; upasaṃkheyyo,
duṭṭho ti n\'; upasaṃkheyyo, mūḷho ti n\'; upasaṃkheyyo, vinibandho ti
n\'; upasaṃkheyyo, parāmaṭṭho ti n\'; upasaṃkheyyo, vikkhepagato ti n\';
upasaṃkheyyo, aniṭṭhaṅgato ti n\'; upasaṃkheyyo, thāmagato ti n\';
upasaṃkheyyo; te abhisaṃkhārā pahīnā, abhisaṃkhārānaṃ pahīnattā gatiyā
n\'; upasaṃkheyyo, nerayiko ti vā, tiracchānayoniko ti vā, pittivisayiko
ti vā, manusso ti vā, devo ti vā,\
\
\
**\[page 214\]**\
*214 Aṭṭhakavaggo. \[S.N. 849*\
rūpī ti vā, arūpī ti vā, saññī ti vā, asaññī ti vā, nevasaññī nāsaññī ti
vā. So hetu n\'; atthi, paccayo n\'; atthi, kāraṇaṃ n\'; atthi, yena
saṃkhaṃ gaccheyyā ti, vemajjhe n\'; upasaṃkheyyo.\
     Tassa n\'; atthi purekkhatan ti. Tassā ti arahato khīṇāsavassa.
Purekkhāro ti dve purekkhārā, taṇhāpurekkhāro ca diṭṭhipurekkhāro ca . .
. pe . . . ayaṃ taṇhāpurekkhāro . . . pe . . . ayaṃ diṭṭhipurekkhāro.
Tassa taṇhāpurekkhāro pahīno, diṭṭhipurekkhāro paṭinissaṭṭho,
taṇhāpurekkhārassa pahīnattā diṭṭhipurekkhārassa paṭinissaṭṭhattā, na
taṇhaṃ vā diṭṭhiṃ vā purato katvā carati, na taṇhādhajo, na taṇhāketu,
na taṇhādhipateyyo, na diṭṭhidhajo, na diṭṭhiketu, na diṭṭhādhipateyyo,
na taṇhāya vā diṭṭhiyā vā parivārito caratī ti, evam pi tassa n\'; atthi
purekkhataṃ. Athavā evaṃrūpo siyaṃ anāgatam addhānan ti, tattha nandiṃ
na samanvāgameti, evaṃvedano siyaṃ, evaṃsañño siyaṃ, evaṃsaṃkhāro siyaṃ,
evaṃviññāṇo siyaṃ anāgatam addhānan ti, tattha nandiṃ na samanvāgameti,
evam pi tassa n\'; atthi purekkhataṃ.\
Athavā iti me cakkhu siyā anāgatam addhānaṃ, iti rūpā ti appaṭiladdhassa
paṭilābhāya cittaṃ na paṇidahati, cetaso appaṇidhānapaccayā na tad
abhinandati, na tad abhinandanto, evam pi tassa n\'; atthi purekkhataṃ.
Iti me sotaṃ siyā anāgatam addhānaṃ, iti saddā ti; iti me ghānaṃ siyā
anāgatam addhānaṃ, iti gandhā ti; iti me jivhā siyā anāgatam addhānaṃ,
iti rasā ti; iti me kāyo siyā anāgatam addhānaṃ, iti phoṭṭhabbā ti; iti
me mano siyā anāgatam addhānaṃ, iti dhammā ti appaṭiladdhassa
paṭilābhāya cittaṃ na paṇidahati, cetaso appaṇidhānapaccayā na tad
abhinandati, na tad abhinandanto, evam pi tassa n\'; atthi purekkhataṃ.
Athavā imināhaṃ sīlena vā vattena vā tapena vā brahmacariyena vā devo vā
bhavissāmi devaññataro vā ti appaṭiladdhassa paṭilābhāya cittaṃ na
paṇidahati,\
\
\
**\[page 215\]**\
*S.N. 850\] Purābhedasuttaniddeso. 215*\
[\[\... content straddling page break has been moved to the page above
\...\]]{.red} cetaso appaṇidhānapaccayā na tad abhinandati, na
tadabhinandanto, evam pi tassa n\'; atthi purekkhataṃ. Ten\'; āha
Bhagavā:\
\
          Vītataṇho purā bhedā ti Bhagavā pubbam antaṃ anissito\
          vemajjhe n\'; upasaṃkheyyo, tassa n\'; atthi purekkhatan ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,10.3(=850): Akkodhano asantāsī, avikatthī akukkuco,\
               mantābhāṇī anuddhato, sa ve vācāyato munī. \|\|
Nidd_I.10:3 \|\|]{.large}\
\
     Akkodhano asantāsī ti. Akkodhano ti hi kho vuttaṃ, api ca kodho
tāva vattabbo. Dasah\'; ākārehi kodho jāyati: anattham me carī ti kodho
jāyati, anattham me caratī ti kodho jāyati, anattham me carissatī ti
kodho jāyati, piyassa me manāpassa anatthaṃ acarī ti, anatthaṃ caratī
ti, anatthaṃ carissatī ti kodho jāyati, appiyassa me amanāpassa atthaṃ
acarī ti, atthaṃ caratī ti, appiyassa me amanāpassa atthaṃ carissatī ti
kodho jāyati, aṭṭhāne vā pana kodho jāyati. Yo evarūpo cittassa āghāto,
paṭighāto paṭighaṃ paṭinirodho kopo pakopo sampakopo doso padoso
sampadoso cittassa, byāpatti manopadoso kodho kujjhanā kujjhitattaṃ doso
dussanā dussitattaṃ byāpatti byāpajjanā byāpajjitattaṃ virodho
paṭivirodho caṇḍikkaṃ assuropo, anattamanatā cittassa; ayaṃ vuccati
kodho.\
\
\
**\[page 216\]**\
*216 Aṭṭhakavaggo. \[S.N. 850*\
     Api ca kodhassa adhimattaparittatā veditabbā. Atthi kañci kālaṃ
kodho cittāvilakaraṇamatto hoti, na ca tāva mukhakulānavikulāno hoti.
Atthi kañci kālaṃ kodho mukhakulānavikulānamatto hoti, na ca tāva
hanusañcopano hoti. Atthi kañci kālaṃ kodho hanusañcopanamatto hoti, na
ca tāva pharusavācaniccharāṇo hoti.\
Atthi kañci kālaṃ kodho pharusavācanicchāraṇamatto hoti, na ca tāva
disāvidisaṃ anuvilokano hoti. Atthi kañci kālaṃ kodho disāvidisaṃ
anuvilokanamatto hoti, na ca tāva daṇḍasatthaparāmasano hoti. Atthi
kañci kālaṃ kodho daṇḍasatthaparāmasanamatto hoti, na ca tāva
daṇḍasattha-abbhukkiraṇo hoti. Atthi kañci kālaṃ kodho
daṇḍasattha-abbhukkiraṇamatto hoti, na ca tāva daṇḍasattha-abhinipātano
hoti. Atthi kañci kālaṃ kodho daṇḍasattha-abhinipātanamatto hoti, na ca
tāva chindavicchindakaraṇo hoti. Atthi kañci kālaṃ kodho
chindavichindakaraṇamatto hoti, na ca tāva sambhañjanaparibhañjano hoti.
Atthi kañci kālaṃ kodho sambhañjanaparibhañjanamatto hoti, na ca tāva
aṅgamaṅgāpakaḍḍhano hoti. Atthi kañci kālaṃ kodho
{aṅgamaṅgāpakaḍḍhanamatto} hoti, na ca tāva jīvitapanāsano hoti. Atthi
kañci kālaṃ kodho jīvitapanāsanamatto hoti, na ca tāva
sabbacāgaparicāgasaṇṭhito hoti. Yato kodho parapuggalaṃ ghātetvā attānaṃ
ghāteti; ettāvatā kodho paramussadagato paramavepullapatto hoti.\
Yass\'; eso kodho pahīno samucchinno vūpasanto paṭipassaddho
abhabbuppattiko ñāṇagginā daḍḍho,\
\
\
**\[page 217\]**\
*S.N. 850\] Purābhedasuttaniddeso. 217*\
[\[\... content straddling page break has been moved to the page above
\...\]]{.red} so vuccati akkodhano. Kodhassa pahīnattā akkodhano,
kodhavatthussa pariññātattā akkodhano, kodhahetussa ucchinnattā
akkodhano ti, akkodhano.\
     Asantāsī ti. Idh\'; ekacco tāsī hoti uttāsī parittāsī. So tasati
uttasati paritasati bhāyati santāsaṃ āpajjati:\
kulaṃ vā na labhāmi, gaṇaṃ vā na labhāmi, āvāsaṃ vā na labhāmi, lābhaṃ
vā na labhāmi, yasaṃ vā na labhāmi, pasaṃsaṃ vā na labhāmi, sukhaṃ vā na
labhāmi, cīvaraṃ vā na labhāmi, piṇḍapātaṃ vā na labhāmi, senāsanaṃ vā
na labhāmi, gilānapaccayabhesajjaparikkhāraṃ vā na labhāmi,
gilānupaṭṭhākaṃ vā na labhāmi, appaññāto \'mhī ti.\
     Idha bhikkhu asantāsī hoti anuttāsī aparittāsī. So na tasati, na
uttasati, na paritasati, na bhāyati, na santāsaṃ āpajjati: kulaṃ vā na
labhāmi, gaṇaṃ vā na labhāmi, āvāsaṃ vā na labhāmi, lābhaṃ vā na
labhāmi, yasaṃ vā na labhāmi, pasaṃsaṃ vā na labhāmi, sukhaṃ vā na
labhāmi, cīvaraṃ vā na labhāmi, piṇḍapātaṃ vā na labhāmi, senāsanaṃ vā
na labhāmi, gilānapaccayabhesajjaparikkhāraṃ vā na labhāmi,
gilānupaṭṭhākaṃ vā na labhāmi, appaññāto \'mhī ti, na tasati, na
uttasati, na parittasati, na bhāyati, na santāsaṃ āpajjatī ti, akkodhano
asantāsī.\
     Avikatthī akukkuco ti. Idh\'; ekacco katthī hoti vikatthī.\
So katthati vikatthati: aham asmi sīlasampanno ti vā, sīlabbatasampanno
ti vā, jātiyā vā gottena vā kolaputtikena vā vaṇṇapokkharatāya vā
dhanena vā ajjhenena vā kammāyatanena vā sippāyatanena vā vijjaṭṭhānena
vā sutena vā paṭibhāṇena vā aññataraññatarena vā vatthunā,\
\
\
**\[page 218\]**\
*218 Aṭṭhakavaggo. \[S.N. 850*\
uccākulā pabbajito ti vā, mahākulā pabbajito ti vā, mahābhogakulā
pabbajito ti vā, uḷārabhogakulā pabbajito ti vā, ñāto yasassī
gahaṭṭhapabbajitānan ti vā, lābhi \'mhi
cīvarapiṇḍapātasenāsanagilānapaccayabhesajjaparikkhārānan ti vā,
suttantiko ti vā, vinayadharo ti vā, dhammakathiko ti vā, āraññiko ti
vā, piṇḍapātiko ti vā, paṃsukūliko ti vā, tecīvariko ti vā,
sapadānacāriko ti vā, khalupacchābhattiko ti vā, nesajjiko ti vā,
yathāsanthatiko ti vā, paṭhamassa jhānassa lābhī ti vā, dutiyassa
jhānassa lābhī ti vā, tatiyassa jhānassa lābhī ti vā, catutthassa
jhānassa lābhī ti vā, ākāsānañcāyatanasamāpattiyā
viññāṇañcāyatanasamāpattiyā ākiñcaññāyatanasamāpattiyā
nevasaññānāsaññāyatanasamāpattiyā lābhī ti vā katthati vikatthati; evaṃ
na katthati na vikatthati, katthanā ārato virato paṭivirato nikkhanto
nissaṭṭho vippamutto visaṃyutto vimariyādikatena cetasā viharatī ti,
avikatthī.\
     Akukkuco ti. Kukkuccan ti hatthakukkuccam pi kukkuccaṃ,
pādakukkuccam pi kukkuccaṃ, hatthapādakukkuccam pi kukkuccaṃ, akappiye
kappiyasaññitā, kappiye akappiyasaññitā, vikāle kālasaññitā avajje
vajjasaññitā, vajje avajjasaññitā; yaṃ evarūpaṃ kukkuccaṃ, kukkuccāyanā,
kukkuccāyitattaṃ, cetaso vippaṭisāro, manovilekho; idaṃ vuccati
kukkuccaṃ.\
     Api ca dvīhi kāraṇehi uppajjati kukkuccaṃ, cetaso vippaṭisāro
manovilekho, katattā ca akatattā ca.\
     Kathaṃ katattā ca akatattā ca uppajjati kukkuccaṃ cetaso
vippaṭisāro manovilekho? Kataṃ me kāyaduccaritaṃ, akataṃ me
kāyasucaritan ti uppajjati kukkuccaṃ cetaso vippaṭisāro manovilekho.
Kataṃ me vacīduccaritaṃ, akataṃ me vacīsucaritan ti uppajjati kukkuccaṃ
cetaso vippaṭisāro manovilekho. Kataṃ me manoduccaritaṃ, akataṃ me
manosucaritan ti uppajjati kukkuccaṃ cetaso vippaṭisāro manovilekho.
Kato me pāṇātipāto, akatā me pāṇātipātā veramaṇī ti uppajjati kukkuccaṃ
cetaso vippaṭisāro manovilekho. Kataṃ me adinnādānaṃ,\
\
\
**\[page 219\]**\
*S.N. 850\] Purābhedasuttaniddeso. 219*\
[\[\... content straddling page break has been moved to the page above
\...\]]{.red} akatā me adinnādānā veramaṇī ti uppajjati kukkuccaṃ cetaso
vippaṭisāro manovilekho. Kato me kāmesu micchācāro, akatā me kāmesu
micchācārā veramanī ti uppajjati kukkuccaṃ cetaso vippaṭisāro
manovilekho. Kato me musāvādo, akatā me musāvādā veramaṇī ti. Katā me
pisuṇā vācā, akatā me pisuṇāya vācāya veramaṇī ti. Katā me pharusā vācā,
akatā me pharusāya vācāya veramaṇī ti. Kato me samphappalāpo, akatā me
samphappalāpā veramaṇī ti. Katā me abhijjhā, akatā me anabhijjhā ti.
Kato me byāpādo, akato me abyāpādo ti.\
Katā me micchādiṭṭhi, akatā me sammādiṭṭhī ti uppajjati kukkuccaṃ cetaso
vippaṭisāro manovilekho; evaṃ katattā ca akatattā ca uppajjati kukkuccaṃ
cetaso vippatisāro manovilekho. Athavā sīlesu \'mhi na paripūrakārī ti
uppajjati kukkuccaṃ cetaso vippaṭisāro manovilekho.\
Indriyesu \'mhi aguttadvāro ti. Bhojane amattaññū \'mhī ti. Jāgariyaṃ
ananuyutto \'mhī ti. Na satisampajaññena samannāgato \'mhī ti. Abhāvitā
me cattāro satipaṭṭhānā ti. Abhāvitā me cattāro sammappadhānā ti.
Abhāvitā me cattāro iddhippādā ti. Abhāvitāni me pañc\'; indriyānī ti.
Abhāvitāni me pañca balānī ti. Abhāvitā me satta bojjhaṅgā ti. Abhāvito
me ariyo aṭṭhaṅgiko maggo ti.\
Dukkhaṃ me apariññātan ti. Samudayo me appahīno ti. Maggo me abhāvito
ti. Nirodho me asacchikato ti uppajjati kukkuccaṃ cetaso vippatisāro
manovilekho.\
Yass\'; etaṃ kukkuccaṃ pahīnaṃ samucchinnaṃ vūpasantaṃ paṭipassaddhaṃ
abhabbuppattikaṃ ñāṇagginā daḍḍhaṃ, so vuccati akukkucco ti, avikatthī
akukkuco.\
     Mantābhāṇī anuddhato ti mantā vuccati paññā; yā paññā pajānanā . .
. pe . . . amoho dhammavicayo sammādiṭṭhi. Mantāya pariggahetvā vācaṃ
bhāsati, bahum pi kathento, bahum pi bhaṇanto, bahum pi dīpayanto, bahum
pi voharanto, dukkaṭaṃ dukkathitaṃ dubbhāsitaṃ dubbhaṇitaṃ dullapitaṃ
duruttaṃ vācaṃ na bhāsatī ti,\
\
\
**\[page 220\]**\
*220 Aṭṭhakavaggo. \[S.N. 850*\
[\[\... content straddling page break has been moved to the page above
\...\]]{.red} mantābhāṇī. Anuddhato ti. Tattha katamaṃ uddhaccaṃ? Yaṃ
cittassa uddhaccaṃ avūpasamo, cetaso vikkhepo, bhantattaṃ cittassa, idaṃ
vuccati uddhaccaṃ. Yass\'; etaṃ uddhaccaṃ pahīnaṃ samucchinnaṃ
vūpasantaṃ paṭipassaddhaṃ abhabbuppattikaṃ ñāṇagginā daḍḍhaṃ, so vuccati
anuddhato ti, mantābhāṇī anuddhato.\
     Sa ve vācāyato munī ti. Idha bhikkhu musāvādaṃ pahāya musāvādā
paṭivirato hoti saccavādī saccasandho theto paccayiko avisaṃvādako
lokassa. Pisuṇaṃ vācaṃ pahāya pisuṇāya vācāya paṭivirato hoti; ito sutvā
na amutra akkhātā imesaṃ bhedāya, amutra vā sutvā na imesaṃ akkhātā
amūsaṃ bhedāya; iti bhinnānaṃ vā sandhātā, sahitānaṃ vā anuppadātā,
samaggārāmo samaggarato samagganandī samaggakaraṇiṃ vācaṃ bhāsitā hoti.\
Pharusaṃ vācaṃ pahāya pharusāya vācāya paṭivirato hoti; yā sā vācā nelā
kaṇṇasukhā pemanīyā hadayaṅgamā porī bahujanakantā bahujanamanāpā,
tathārūpiṃ vācaṃ bhāsitā hoti. Samphappalāpaṃ pahāya samphappalāpā
paṭivirato hoti, kālavādī bhūtavādī atthavādī dhammavādī vinayavādī
nidānavatiṃ vācaṃ bhāsitā hoti, kālena sāpadesaṃ pariyantavatiṃ
atthasaṃhitaṃ. Catūhi vacīsucaritehi samannāgato catudosāgataṃ vācaṃ
bhāsati, dvattiṃsāya tiracchānakathāya ārato virato paṭivirato nikkhanto
paṭinissaṭṭho vippamutto visaṃyutto vimariyādikatena cetasā viharati.
Dasavatthūni katheti, seyyathīdaṃ appicchakathaṃ katheti,
santuṭṭhikathaṃ pavivekakatham asaṃsaggakathaṃ viriyārambhakathaṃ
sīlakathaṃ samādhikathaṃ paññākathaṃ vimuttikathaṃ
vimuttiñāṇadassanakathaṃ satipaṭṭhānakathaṃ sammappadhānakathaṃ
iddhippādakathaṃ indriyakathaṃ balakathaṃ bojjhaṅgakathaṃ maggakathaṃ
phalakatham nibbānakathaṃ katheti.\
\
\
**\[page 221\]**\
*S.N. 851\] Purābhedasuttaniddeso. 221*\
[\[\... content straddling page break has been moved to the page above
\...\]]{.red}\
     Vācāyato ti yatto paṭiyatto gutto gopito rakkhito saṃvuto
vūpasanto.\
     Munī ti monaṃ vuccati ñāṇaṃ . . . pe . . . saṅgajālam aticca so
munī\* ti, sa ve vācāyato muni. Ten āha Bhagavā:\
\
          Akkodhano asantāsī, avikatthī akukkuco,\
          mantābhāṇī anuddhato, sa ve vācāyato munī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,10.4(=851): Nirāsattī anāgate atītaṃ nānusocati,\
               vivekadassī phassesu diṭṭhīsu ca na niyyati. \|\|
Nidd_I.10:4 \|\|]{.large}\
\
     Nirāsattī anāgate ti āsatti vuccati taṇhā; yo rāgo sārāgo . . . pe
. . . abhijjhā lobho akusalamūlaṃ. Yass\'; esā āsatti taṇhā pahīnā
samucchinnā vūpasantā paṭipassaddhā abhabbuppattikā ñāṇagginā daḍḍhā ti,
evam pi nirāsattī anāgate. Athavā evaṃrūpo siyaṃ anāgatam addhānan ti,
tattha nandiṃ na samanvāgameti. Evaṃvedano siyaṃ, evaṃsañño siyaṃ,
evaṃsaṃkhāro siyaṃ, evaṃviññāṇo siyaṃ anāgatam addhānan ti, tattha
nandiṃ na samanvāgameti, evam pi nirāsattī anāgate. Athavā iti me cakkhu
siyā anāgatam addhānaṃ, iti rūpā ti, appaṭiladdhassa paṭilābhāya cittaṃ
na paṇidahati, cetaso appaṇidhānapaccayā na tad abhinandati, na tad
abhinandanto, evam pi nirāsattī anāgate. Iti me sotaṃ siyā anāgatam
addhānaṃ, iti saddā ti . . . pe . . . iti me mano siyā anāgatam
addhānaṃ, iti dhammā ti, appaṭiladdhassa paṭilābhāya cittaṃ na
paṇidahati, cetaso appaṇidhānapaccayā na tad abhinandati,\
\
\
**\[page 222\]**\
*222 Aṭṭhakavaggo. \[S.N. 851*\
[\[\... content straddling page break has been moved to the page above
\...\]]{.red} na tad abhinandanto, evam pi nirāsattī anāgate. Athavā
imināhaṃ sīlena vā vattena vā tapena vā brahmacariyena vā devo vā
bhavissāmi devaññataro vā ti, appaṭiladdhassa paṭilābhāya cittaṃ na
paṇidahati, cetaso appaṇidhānapaccayā na tad abhinandati, na tad
abhinandanto, evam pi nirāsattī anāgate.\
     Atītaṃ nānusocatī ti vipariṇataṃ vā vatthu na socati.\
Vipariṇatamhi vā vatthusmiṃ na socati: cakkhuṃ me vipariṇatan ti na
socati, sotaṃ me, ghānaṃ me, jivhā me, kāyo me, rūpā me, saddā me,
gandhā me, rasā me, phoṭṭhabbā me, kulaṃ me, gaṇaṃ me, āvāso me, lābho
me, yaso me, pasaṃsā me, sukhaṃ me, cīvaraṃ me, piṇḍapāto me, senāsanaṃ
me, gilānapaccayabhesajjaparikkhāro me, mātā me, pitā me, bhātā me,
bhaginī me, putto me, dhītā me, mittāmaccā me, ñātakā me, sālohitā me
vipariṇatā ti na socati, na kilamati, na paridevati, na urattāḷiṃ
kandati, na sammohaṃ āpajjatī ti, atītaṃ nānusocati.\
     Vivekadassī phassesū ti. Phasso ti cakkhusamphasso sotasamphasso
ghānasamphasso jivhāsamphasso kāyasamphasso manosamphasso
adhivacanasamphasso paṭighasamphasso sukhavedanīyo samphasso
dukkhavedanīyo samphasso adukkha-m-asukhavedanīyo samphasso kusalo
phasso akusalo phasso abyākato phasso kāmāvacaro phasso rūpāvacaro
phasso arūpāvacaro phasso suññato phasso animitto phasso appaṇihito
phasso lokiyo phasso lokuttaro phasso atīto phasso anāgato phasso
paccuppanno phasso; yo evarūpo phasso phusanā samphusanā samphusitattaṃ;
ayaṃ vuccati phasso.\
     Vivekadassī phassesū ti cakkhusamphassaṃ vivittaṃ passati attena vā
attaniyena vā niccena vā dhuvena vā sassatena vā avipariṇāmadhammena vā.
Sotasamphassaṃ vivittaṃ passati,\
\
\
**\[page 223\]**\
*S.N. 851\] Purābhedasuttaniddeso. 223*\
[\[\... content straddling page break has been moved to the page above
\...\]]{.red} ghānasamphassaṃ vivittaṃ pāssati, jivhāsamphassaṃ vivittaṃ
passati, kāyasamphassaṃ vivittaṃ passati, manosamphassaṃ vivittaṃ
passati, adhivacanasamphassaṃ vivittaṃ passati, paṭighasamphassaṃ
vivittaṃ passati, sukhavedanīyaṃ samphassaṃ, dukkhavedanīyaṃ samphassaṃ,
adukkha-m-asukhavedanīyam samphassaṃ, kusalaṃ phassaṃ vivittaṃ passati,
akusalaṃ phassaṃ vivittaṃ passati, abyākataṃ phassaṃ vivittaṃ passati,
kāmāvacaraṃ phassaṃ, rūpāvacaraṃ phassaṃ, arūpāvacaraṃ phassaṃ, lokiyaṃ
phassaṃ, lokuttaraṃ phassaṃ vivittaṃ passati attena vā attaniyena vā
niccena vā dhuvena vā sassatena vā avipariṇāmadhammena vā.\
     Athavā atītaṃ phassaṃ anāgatehi ca phassehi paccuppannehi ca
phassehi vivittaṃ passati; anāgataṃ phassaṃ atītehi ca phassehi
paccuppannehi ca phassehi vivittaṃ passati; paccuppannaṃ phassaṃ atītehi
ca phassehi anāgatehi ca phassehi vivittaṃ passati.\
     Athavā ye te phassā ariyā anāsavā lokuttarā suññatapaṭisaṃyuttā, te
phasse vivitte passati rāgena dosena mohena kodhena upanāhena makkhena
paḷāsena issāya macchariyena māyāya sāṭheyyena thambhena sārambhena
mānena atimānena madena pamādena sabbakilesehi sabbaduccaritehi
sabbadarathehi sabbapariḷāhehi sabbasantāpehi sabbākusalābhisaṃkhārehi
vivitte passatī ti, vivekadassī phassesu.\
     Diṭṭhīsu ca na niyyatī ti tassa dvāsaṭṭhī diṭṭhigatāni pahīnāni
samucchinnāni vūpasantāni paṭipassaddhāni abhabbuppattikāni ñāṇagginā
daḍḍhāni, so diṭṭhiyā na yāyati, na niyyati, na vuyhati, na saṃhariyati,
na pi taṃ diṭṭhigataṃ sārato pacceti paccāgacchatī ti, diṭṭhīsu ca na
niyyati. Ten\'; āha Bhagavā:\
\
\
**\[page 224\]**\
*224 Aṭṭhakavaggo. \[S.N. 852*\
\
          Nirāsattī anāgate atītaṃ nānusocatī,\
          vivekadassī phassesu diṭṭhīsu ca na niyyatī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,10.5(=852): Patilīno akuhako, apihālu amaccharī,\
               appagabbho ajeguccho, pesuṇeyye ca no yuto. \|\|
Nidd_I.10:5 \|\|]{.large}\
\
     Patilīno akuhako ti. Patilīno ti rāgassa pahīnattā patilīno,
dosassa pahīnattā patilīno, mohassa pahīnattā patilīno, kodhassa
upanāhassa makkhassa paḷāsassa issāya macchariyassa . . . pe . . .
sabbākusalābhisaṃkhārānaṃ pahīnattā, patilīno.\
     Vuttaṃ h\'; etaṃ Bhagavatā: \*Kathañ ca bhikkhave bhikkhu patilīno
hoti? Idha bhikkhave bhikkhuno asmimāno pahīno hoti ucchinnamūlo
tālāvatthukato anabhāvaṃ gato āyatiṃ anuppādadhammo; evaṃ kho bhikkhave
bhikkhu patilīno hotī ti, patilīno.\
     Akuhako ti. Tīṇi kuhanavatthūni, paccayapaṭisevanasaṃkhātaṃ
kuhanavatthu, iriyāpathasaṃkhātaṃ kuhanavatthu, sāmantajappanasaṃkhātaṃ
kuhanavatthu.\
     Katamaṃ paccayapaṭisevanasaṃkhātaṃ kuhanavatthu?\
Idha gahapatikā bhikkhuṃ nimantenti
cīvarapiṇḍapātasenāsanagilānapaccayabhesajjaparikkhārehi. So pāpiccho
icchāpakato atthiko
cīvarapiṇḍapātasenāsanagilānapaccayabhesajjaparikkhārānaṃ, bhiyyo
kamyataṃ upādāya cīvaraṃ paccakkhāti, piṇḍapātaṃ paccakkhāti, senāsanaṃ
paccakkhāti, gilānapaccayabhesajjaparikkhāraṃ paccakkhāti. So evam āha:
kiṃ samaṇassa mahagghena cīvarena? Etaṃ sāruppaṃ yaṃ samaṇo susānā vā
saṅkārakūṭā vā pāpaṇikā vā nantakāni uccinitvā saṃghāṭiṃ katvā dhāreyya.
Kiṃ samaṇassa mahagghena piṇḍapātena?\
\
\
**\[page 225\]**\
*S.N. 852\] Purābhedasuttaniddeso. 225*\
[\[\... content straddling page break has been moved to the page above
\...\]]{.red} Etaṃ sāruppaṃ yaṃ samaṇo uñchācariyāya piṇḍiyālopena
jīvikaṃ kappeyya. Kiṃ samaṇassa mahagghena senāsanena? Etaṃ sārūppaṃ yaṃ
samaṇo rukkhamūliko vā assa, sosāniko vā abbhokāsiko vā. Kiṃ samaṇassa
mahagghena gilānapaccayabhesajjaparikkhārena? Etaṃ sārūppaṃ yaṃ samaṇo
pūtimuttena vā hariṭakīkhaṇḍena vā osadhaṃ kareyyā ti, tadupādāya lūkhaṃ
cīvaraṃ dhāreti, lūkhaṃ piṇḍapātaṃ bhuñjati, lūkhaṃ senāsanaṃ
paṭisevati, lūkhaṃ gilānapaccayabhesajjaparikkhāraṃ paṭisevati. Tam enaṃ
gahapatikā evaṃ jānanti: ayaṃ samaṇo appiccho santuṭṭho pavivitto
asaṃsaṭṭho āraddhaviriyo dhutavādo ti; bhiyyo bhiyyo nimantenti
cīvarapiṇḍapātasenāsanagilānapaccayabhesajjaparikkhārehi. So evam āha:
tiṇṇaṃ sammukhībhāvā saddho kulaputto bahuṃ puññaṃ pasavati. Saddhāya
sammukhībhāvā saddho kulaputto bahuṃ puññaṃ pasavati; deyyadhammassa
sammukhībhāvā saddho kulaputto bahuṃ puññaṃ pasavati; dakkhiṇeyyānaṃ
sammukhībhāvā saddho kulaputto bahuṃ puññaṃ pasavati. Tumhākañ c\';
evāyaṃ saddhā atthi. Deyyadhammo cāyaṃ saṃvijjati. Ahañ ca paṭiggāhako.
Sac\'; āhaṃ na paṭiggahessāmi, evaṃ tumhe puññena parihīnā bhavissatha.\
Na mayhaṃ iminā attho, api ca tumhākañ ñeva anukampāya patiggaṇhāmī ti,
tad upādāya bahum pi cīvaraṃ paṭiggaṇhāti, bahum pi piṇḍapātaṃ
paṭiggaṇhāti, bahum pi senāsanaṃ paṭiggaṇhāti, bahum pi
gilānapaccayabhesajjaparikkhāraṃ paṭiggaṇhāti; yā evarūpā bhākuṭikā
bhākuṭiyaṃ kuhanā kuhāyanā kuhitattaṃ; idaṃ vuccati paṭisevanasaṃkhātaṃ
kuhanavatthu.\
     Katamaṃ iriyāpathasaṃkhātaṃ kuhanavatthu? Idh\'; ekacco pāpiccho
icchāpakato sambhāvanādhippāyo: evaṃ maṃ jano sambhāvissatī ti gamanaṃ
saṇṭhapeti, ṭhānaṃ saṇṭhapeti,\
\
\
**\[page 226\]**\
*226 Aṭṭhakavaggo. \[S.N. 852*\
[\[\... content straddling page break has been moved to the page above
\...\]]{.red} nisajjaṃ saṇṭhapeti, sayanaṃ saṇṭhapeti; paṇidhāya
gacchati, paṇidhāya tiṭṭhati, paṇidhāya nisīdati, paṇidhāya seyyaṃ
kappeti, samāhito viya gacchati, samāhito viya tiṭṭhati, samāhito viya
nisīdati, samāhito viya seyyaṃ kappeti, āpādakajjhāyī ca hoti; yā
evarūpā iriyāpathassa āṭhapanā saṇṭhapanā bhākuṭikā bhākuṭiyaṃ kuhanā
kuhāyanā kuhitattaṃ; idaṃ iriyāpathasaṃkhātaṃ kuhanavatthuṃ.\
     Katamaṃ sāmantajappanasaṃkhātaṃ kuhanavatthuṃ?\
Idh\'; ekacco pāpiccho icchāpakato sambhāvanādhippāyo:\
evaṃ maṃ jano sambhāvissatī ti ariyadhammasannissitaṃ vācaṃ bhāsati. Yo
evarūpaṃ cīvaraṃ dhāreti, so samaṇo mahesakkho ti bhaṇati, yo evarūpaṃ
pattaṃ dhāreti, lohathālakaṃ dhāreti, dhammakarakaṃ dhāreti, parisāvanaṃ
dhāreti, kuñcikaṃ dhāreti, upāhanaṃ dhāreti, kāyabandhanaṃ dhāreti,
āyogaṃ dhāreti, so samaṇo mahesakkho ti bhaṇati. Yassa evarūpo
upajjhāyo, so samaṇo mahesakkho ti bhaṇati; yassa evarūpo ācariyo,
evarūpā samānupajjhāyakā samānācariyakā mittā sandiṭṭhā sambhattā
sahāyā, so samaṇo mahesakkho ti bhaṇati. Yo evarūpe vihāre vasati, so
samaṇo mahesakkho ti bhaṇati. Yo evarūpe aḍḍhayoge vasati, pāsāde
vasati, hammiye vasati, guhāyaṃ vasati, leṇe vasati, kuṭiyā vasati,
kūṭāgāre vasati, aṭṭe vasati, māḷe vasati, uddaṇḍe vasati,
upaṭṭhānasālāyam vasati, maṇḍape vasati, rukkhamūle vasati, so samaṇo
mahesakkho ti bhaṇati.\
     Athavā korajikakorajiko bhākuṭikabhākuṭiko kuhakakuhako
lapakalapako mukhasambhāvito ayaṃ samaṇo imāsaṃ evarūpānaṃ santāṇaṃ
vihārasamāpattīnaṃ lābhī tādisaṃ gambhīraṃ guyhaṃ nipuṇṇaṃ paṭicchannaṃ
lokuttarasuññatapaṭisaṃyuttaṃ kathaṃ katheti;\
\
\
**\[page 227\]**\
*S.N. 852\] Purābhedasuttaniddeso. 227*\
[\[\... content straddling page break has been moved to the page above
\...\]]{.red} yā evarūpā bhākuṭikā bhākuṭiyaṃ kuhanā kuhāyanā
kuhāyitattaṃ, idaṃ sāmantajappanasaṃkhātaṃ kuhanavatthuṃ.\
     Yass\'; imāni tīṇi kuhanavatthūni pahīnāni samucchinnāni
vūpasantāni paṭipassaddhāni abhabbuppattikāni nāṇagginā daḍḍhāni, so
vuccati akuhako ti, patilīno akuhako.\
     Āpihālu amaccharī ti. Pihā vuccati taṇhā; yo rāgo sārāgo . . . pe .
. . abhijjhā lobho akusalamūlaṃ. Yass\'; esā pihā pahīnā samucchinnā
vūpasantā paṭippassaddhā abhabbuppattikā ñāṇagginā daḍḍhā, so vuccati
apihālu.\
So rūpe na piheti, sadde gandhe rase phoṭṭhabbe kulaṃ gaṇaṃ āvāsaṃ
lābhaṃ yasaṃ pasaṃsaṃ sukhaṃ cīvaraṃ piṇḍapātaṃ senāsanaṃ
gilānapaccayabhesajjaparikkhāraṃ kāmadhātuṃ rūpadhātuṃ arūpadhātum
kāmabhavaṃ rūpabhavaṃ arūpabhavaṃ saññābhavaṃ asaññābhavaṃ
nevasaññānāsaññābhavaṃ ekavokārabhavaṃ catuvokārabhavaṃ
pañcavokārabhavaṃ atītaṃ anāgataṃ paccuppannaṃ diṭṭhasutamutaviññātabbe
dhamme na piheti, na icchati, na sādiyati, na pattheti, nābhijappatī ti,
apihālu.\
     Amaccharī ti pañca macchariyāni, āvāsamacchariyaṃ kulamacchariyaṃ
lābhamacchariyaṃ vaṇṇamacchariyaṃ dhammamacchariyaṃ; yaṃ evarūpaṃ
macchariyaṃ maccharāyanā maccharāyitattaṃ vevicchaṃ kadariyaṃ
kaṭukañcakatā aggahitattaṃ cittassa, idaṃ vuccati macchariyaṃ. Api ca
khandhamacchariyam pi macchariyaṃ, dhātumacchariyam pi macchariyaṃ,
āyatanamacchariyam pi macchariyaṃ, gāho vuccati macchariyaṃ. Yass\';
etaṃ pahīnaṃ vūpasantaṃ paṭippassaddhaṃ abhabbuppattikaṃ ñāṇagginā
daḍḍhaṃ, so vuccati amaccharī ti, apihālu amaccharī.\
\
\
**\[page 228\]**\
*228 Aṭṭhakavaggo. \[S.N. 852*\
     Appagabbho ajeguccho ti. Pāgabbhiyan ti tīṇi pāgabbhiyāni, kāyikaṃ
pāgabbhiyaṃ, vācasikaṃ pāgabbhiyaṃ, cetasikaṃ pāgabbhiyaṃ.\
     Katamaṃ kāyikaṃ pāgabbhiyaṃ? Idh\'; ekacco saṅghagato pi kāyikaṃ
pāgabbhiyaṃ dasseti, gaṇagato pi kāyikaṃ pāgabbhiyaṃ dasseti,
bhojanasālāyaṃ pi kāyikaṃ pāgabbhiyaṃ dasseti, jantāghare pi kāyikaṃ
pāgabbhiyaṃ dasseti, udakatitthe pi kāyikaṃ pāgabbhiyaṃ dasseti,
antaragharaṃ pavisanto pi kāyikaṃ pāgabbhiyaṃ dasseti, antaragharaṃ
paviṭṭho pi kāyikaṃ pāgabbhiyaṃ dasseti.\
     Kathaṃ saṅghagato kāyikaṃ pāgabbhiyaṃ dasseti?\
Idh\'; ekacco saṅghagato acittikārakato there bhikkhū ghaṭṭayanto pi
tiṭṭhati, ghaṭṭayanto pi nisīdati, purato pi tiṭṭhati, purato pi
nisīdati, ucce pi āsane nisīdati, sasīsaṃ pārupitvā pi nisīdati, ṭhitako
pi bhaṇati, bāhāvikkhepako pi bhaṇati; evaṃ saṅghagato kāyikaṃ
pāgabbhiyaṃ dasseti.\
     Kathaṃ gaṇagato kāyikaṃ pāgabbhiyaṃ dasseti? Idh\'; ekacco gaṇagato
acittikārakato therānaṃ bhikkhūnaṃ anupāhanānaṃ caṅkamantānaṃ sa-upāhano
caṅkamati, nīce caṅkame caṅkamantānaṃ ucce caṅkame caṅkamati, chamāyaṃ
caṅkamantānaṃ caṅkame caṅkamati, ghaṭṭayanto pi tiṭṭhati, ghaṭṭayanto pi
nisīdati; purato pi tiṭṭhati, purato pi nisīdati, ucce pi āsane
nisīdati, sasīsaṃ pārupitvā pi nisīdati, ṭhitako pi bhaṇati,
bāhāvikkhepako pi bhaṇati; evaṃ gaṇagato kāyikaṃ pāgabbhiyaṃ dasseti.\
     Kathaṃ bhojanasālāya kāyikaṃ pāgabbhiyaṃ dasseti?\
Idh\'; ekacco bhojanasālāya acittikārakato there bhikkhū anupakhajja
nisīdati, nave pi bhikkhū āsanena patibāhati, ghaṭṭayanto pi tiṭṭhati,
ghaṭṭayanto pi nisīdati, purato pi tiṭṭhati, purato pi nisīdati, ucce pi
āsane nisīdati, sasīsaṃ pārupitvā pi nisīdati, ṭhitako pi bhaṇati,
bāhāvikkhepako pi bhaṇati; evaṃ bhojanasālāya kāyikaṃ pāgabbhiyaṃ
dasseti.\
\
\
**\[page 229\]**\
*S.N. 852\] Purābhedasuttaniddeso. 229*\
     Kathaṃ jantāghare kāyikaṃ pāgabbhiyaṃ dasseti?\
Idh\'; ekacco jantāghare acittikārakato there bhikkhū ghaṭṭayanto pi
tiṭṭhati, ghaṭṭayanto pi nisīdati, purato pi tiṭṭhati, purato pi
nisīdati, ucce pi āsane nisīdati, anāpucchaṃ pi anajjhiṭṭho pi kaṭṭhaṃ
pakkhipati, dvāraṃ pidahati, bāhāvikkhepako pi bhaṇati; evaṃ jantāghare
kāyikaṃ pāgabbhiyaṃ dasseti.\
     Kathaṃ udakatitthe kāyikaṃ pāgabbhiyaṃ dasseti?\
Idh\'; ekacco udakatitthe acittikārakato there bhikkhū ghaṭṭayanto pi
otarati, purato pi otarati, ghaṭṭayanto pi nhāyati, purato pi nhāyati,
uparito pi nhāyati, ghaṭṭayanto pi uttarati, purato pi uttarati, uparito
pi uttarati; evaṃ udakatitthe kāyikaṃ pāgabbhiyaṃ dasseti.\
     Kathaṃ antaragharaṃ pavisanto kāyikaṃ pāgabbhiyaṃ dasseti? Idh\';
ekacco antaragharaṃ pavisanto acittikārakato there bhikkhū ghaṭṭayanto
pi gacchati, purato pi gacchati, vokkamma pi therānaṃ bhikkhūnaṃ purato
gacchati; evaṃ antaragharaṃ pavisanto kāyikaṃ pāgabbhiyaṃ dasseti.\
     Kathaṃ antaragharaṃ paviṭṭho kāyikaṃ pāgabbhiyaṃ dasseti? Idh\';
ekacco antaragharaṃ paviṭṭho na pavisa bhante ti vuccamāno pavisati, na
tiṭṭha bhante ti vuccamāno tiṭṭhati, na nisīda bhante ti vuccamāno
nisīdati, anokāsaṃ pi pavisati, anokāse pi tiṭṭhati, anokāse pi
nisīdati; yāni tāni honti kulānaṃ ovarakāni guḷhāni ca paticchannāni ca,
yattha kulitthiyo kuladhītaro kulasuṇhāyo kulakumāriyo nisīdanti, tattha
pi sahasā pavisati, kumārakassa pi sīsaṃ parāmasati; evaṃ antaragharaṃ
paviṭṭho kāyikaṃ pāgabbhiyaṃ dasseti; idaṃ kāyikaṃ pāgabbhiyaṃ.\
\
\
**\[page 230\]**\
*230 Aṭṭhakavaggo. \[S.N. 852*\
     Katamaṃ vācasikaṃ pāgabbhiyaṃ? Idh\'; ekacco saṅghagato pi
vācasikaṃ pāgabbhiyaṃ dasseti, gaṇagato pi vācasikaṃ pāgabbhiyaṃ
dasseti, antaragharaṃ paviṭṭho pi vācasikaṃ pāgabbhiyaṃ dasseti.\
     Kathaṃ saṅghagato vācasikaṃ pāgabbhiyaṃ dasseti?\
Idh\'; ekacco saṅghagato acittikārakato there bhikkhū anāpucchaṃ vā
anajjhiṭṭho vā dhammaṃ bhaṇati, pañhaṃ visajjeti, pātimokkhaṃ uddisati,
ṭhitako pi bhaṇati, bāhāvikkhepako pi bhaṇati; evaṃ saṅghagato vācasikaṃ
pāgabbhiyaṃ dasseti.\
     Kathaṃ gaṇagato vācasikaṃ pāgabbhiyaṃ dasseti?\
Idh\'; ekacco gaṇagato acittikārakato there bhikkhū anāpucchaṃ vā
anajjhiṭṭho vā ārāmagatānaṃ bhikkhūnaṃ dhammaṃ bhaṇati, pañhaṃ
visajjeti, ṭhitako pi bhaṇati, bāhāvikkhepako pi bhaṇati, ārāmagatānaṃ
bhikkhunīnaṃ upāsakānaṃ upāsikānaṃ dhammaṃ bhaṇati, pañhaṃ visajjeti,
ṭhitako pi bhaṇati, bāhāvikkhepako pi bhaṇati; evaṃ ganagato vācasikaṃ
pāgabbhiyaṃ dasseti.\
     Kathaṃ antaragharaṃ paviṭṭho vācasikaṃ pāgabbhiyaṃ dasseti? Idh\';
ekacco antaragharaṃ paviṭṭho itthiṃ vā kumāriṃ vā āha: itthannāme
itthaṃgotte kiṃ atthi?\
Yāgū atthi, bhattaṃ atthi, khādanīyaṃ atthi? Kiṃ pivissāma, kiṃ
bhuñjissāma, kiṃ khādissāma, kiṃ vā atthi, kiṃ vā me dassathā? ti
vippalapati. Yo evarūpo vācāpalāpo vippalāpo lālappo lālappāyanā
lālappāyitattaṃ; evaṃ antaragharaṃ paviṭṭho vācasikaṃ pāgabbhiyaṃ
dasseti; idaṃ vācasikaṃ pāgabbhiyaṃ.\
     Katamaṃ cetasikaṃ pāgabbhiyaṃ? Idh\'; ekacco na uccākulā pabbajito
samāno uccākulā pabbajitena saddhiṃ sadisaṃ attānaṃ dahati cittena; na
mahākulā pabbajito samāno mahākulā pabbajitena saddhiṃ sadisaṃ attānaṃ
dahati cittena; na mahābhogakulā pabbajito samāno mahābhogakulā
pabbajitena saddhiṃ sadisaṃ attānaṃ dahati cittena;\
\
\
**\[page 231\]**\
*S.N. 852\] Purābhedasuttaniddeso. 231*\
[\[\... content straddling page break has been moved to the page above
\...\]]{.red} na uḷārabhogakulā pabbajito samāno, na suttantiko samāno
suttantikena saddhiṃ sadisaṃ attānaṃ dahati cittena, na vinayadharo
samāno, na dhammakathiko samāno, āraññiko samāno, na piṇḍapātiko samāno,
na paṃsukūliko samāno, na tecīvariko samāno, na sapadānacāriko samāno,
na khalupacchābhattiko samāno, na nesajjiko samāno, na yathāsanthatiko
samāno, na paṭhamassa jhānassa lābhī samāno paṭhamassa jhānassa lābhinā
saddhiṃ sadisaṃ attānaṃ dahati cittena . . . pe . . . na
nevasaññānāsaññāyatanasamāpattiyā lābhī samāno
nevasaññānāsaññāyatanasamāpattiyā lābhinā saddhiṃ sadisaṃ attānaṃ dahati
cittena; idaṃ cetasikaṃ pāgabbhiyaṃ.\
Yass\'; imāni tīṇi pāgabbhiyāni pahīnāni samucchinnāni vūpasantāni
paṭipassaddhāni abhabbuppattikāni ñāṇagginā daḍḍhāni, so vuccati
appagabbho ti, appagabbho.\
     Ajeguccho ti. Atthi puggalo jeguccho, atthi ajeguccho.\
     Katamo ca puggalo jeguccho? Idh\'; ekacco puggalo dussīlo hoti
pāpadhammo asucisaṅkassarasamācāro paṭicchannakammanto assamaṇo
samaṇapaṭiñño abrahmacārī brahmacāripaṭiñño antoputi avassuto
kasambujāto; ayaṃ vuccati puggalo jeguccho.\
     Athavā kodhano hoti upāyāsabahulo, appam pi vutto samāno
abhisajjati kuppati byāpajjati patiṭṭhiyati kopañ ca dosañ ca appaccayañ
ca pātukaroti; ayaṃ vuccati puggalo jeguccho. Athavā kodhano hoti,
upanāhī hoti, makkhī hoti, paḷāsī hoti, issukī hoti, maccharī hoti,
saṭho hoti, māyāvī hoti, thaddho hoti, atimānī hoti, pāpiccho hoti,
micchādiṭṭhi hoti, sandiṭṭhiparāmāsī hoti, ādhānagāhī duppaṭinissaggī
hoti; ayaṃ vuccati puggalo jeguccho.\
     Katamo ca puggalo ajeguccho? Idha bhikkhu sīlavā hoti,
pātimokkhasaṃvarasaṃvuto viharati ācāragocarasampanno,\
\
\
**\[page 232\]**\
*232 Aṭṭhakavaggo. \[S.N. 852*\
[\[\... content straddling page break has been moved to the page above
\...\]]{.red} aṇumattesu vajjesu bhayadassāvī samādāya sikkhati
sikkhāpadesu; ayaṃ vuccati puggalo ajeguccho.\
     Athavā akkodhano hoti anupāyāsabahulo, bahum pi vutto samāno na
abhisajjati, na kuppati na byāpajjati na patiṭṭhiyati na kopañ ca dosañ
ca appaccayañ ca pātukaroti. Ayaṃ vuccati puggalo ajeguccho.\
     Athavā akkodhano hoti, anupanāhī hoti, amakkhī hoti, apaḷāsī hoti,
anissukī hoti, amaccharī hoti, asaṭho hoti, amāyāvī hoti, athaddho hoti,
anatimānī hoti, na pāpiccho hoti, na micchādiṭṭhi hoti,
asandiṭṭhiparāmāsī hoti, anādhānagāhī hoti, suppaṭinissaggī hoti; ayaṃ
vuccati puggalo ajeguccho. Sabbo kalyāṇaputhujjanaṃ upādāya ariyapuggalo
ajeguccho ti, appagabbho ajeguccho.\
     Pesuṇeyye ca no yuto ti pesuññan ti idh\'; ekacco pisuṇavāco hoti,
ito sutvā amutra akkhātā imesaṃ bhedāya, amutra vā sutvā imesaṃ akkhātā
amūsaṃ bhedāya; iti samaggānaṃ vā bhettā, bhinnānaṃ vā anuppadātā,
vaggārāmo vaggarato vagganandī vaggakaraṇiṃ vācaṃ bhāsitā hoti; idaṃ
vuccati pesuññaṃ.\
     Api ca dvīhi kāraṇehi pesuññaṃ upasaṃharati, piyakamyatāya vā
bhedādhippāyo vā.\
     Kathaṃ piyakamyatāya pesuññaṃ upasaṃharati?\
Imassa piyo bhavissāmi, manāpo bhavissāmi, vissāsiko bhavissāmi,
abbhantariko bhavissāmi, suhadayo bhavissāmī ti; evaṃ piyakamyatāya
pesuññaṃ upasaṃharati.\
     Kathaṃ bhedādhippāyo pesuññaṃ upasaṃharati?\
Kathaṃ ime nānā assu, vinā assu, vaggā assu, dvedhā assu, dvejjhā assu,
dvepakkhā assu, bhijjeyyuṃ na samāgaccheyyuṃ, dukkhaṃ na phāsu
vihareyyun ti;\
\
\
**\[page 233\]**\
*S.N. 853\] Purābhedasuttaniddeso. 233*\
evaṃ bhedādhippāyo pesuññaṃ upasaṃharati. Yass\'; etaṃ pesuññaṃ pahīnaṃ
samucchinnaṃ vūpasantaṃ paṭipassaddhaṃ abhabbuppattikaṃ ñāṇagginā
daḍḍhaṃ, so pesuññe na yutto na-ppayutto nāyutto na samāyutto ti,
pesuṇeyye ca no yuto. Ten\'; āha Bhagavā:\
\
          Paṭilīno akuhako, apihālu amaccharī,\
          appagabbho ajeguccho, pesuṇeyye ca no yuto ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,10.6(=853): Sātiyesu anassāvī atimāne ca no yuto,\
               saṇho ca paṭibhāṇavā, na saddho na virajjati. \|\|
Nidd_I.10:6 \|\|]{.large}\
\
     Sātiyesu anassāvī ti sātiyā vuccanti pañca kāmaguṇā.\
Kiṃkāraṇā sātiyā vuccanti pañca kāmaguṇā? Yebhuyyena devamanussā pañca
kāmaguṇe icchanti sādiyanti patthayanti pihayanti abhijappanti,
taṃkāraṇā sātiyā vuccanti pañca kāmaguṇā. Yesaṃ esā sātiyā taṇhā
appahīnā, tesaṃ cakkhuto rūpataṇhā savati pasavati sandati pavattati,
sotato saddataṇhā, ghānato gandhataṇhā, jivhāto rasataṇhā, kāyato
phoṭṭhabbataṇhā, manato dhammataṇhā savati pasavati sandati pavattati.
Yesaṃ esā sātiyā taṇhā pahīnā samucchinnā vūpasantā paṭipassaddhā
abhabbuppattikā ñāṇagginā daḍḍhā, tesaṃ cakkhuto rūpataṇhā na savati, na
pasavati, na sandati, na pavattati, sotato saddataṇhā . . . pe . . .
manato dhammataṇhā na savati, na pasavati, na sandati, na pavattatī ti,
sātiyesu anassāvī.\
     Atimāne ca no yuto ti. Katamo atimāno? Idh\'; ekacco paraṃ
atimaññati jātiyā vā gottena vā . . . pe . . . aññataraññatarena vā
vatthunā; yo evarūpo māno, maññanā maññitattaṃ uṇṇati uṇṇamo dhajo
sampaggāho ketukamyatā cittassa,\
\
\
**\[page 234\]**\
*234 Aṭṭhakavaggo. \[S.N. 853*\
[\[\... content straddling page break has been moved to the page above
\...\]]{.red} ayaṃ vuccati atimāno. Yass\'; eso atimāno pahīno
samucchinno vūpasanto paṭipassaddho abhabbuppattiko ñāṇagginā daḍḍho, so
atimāne no yutto, na-ppayutto, nāyutto, na samāyutto ti, atimāne ca no
yuto.\
     Saṇho ca paṭibhāṇavā ti. Saṇho ti saṇhena kāyakammena samannāgato
ti saṇho, saṇhena vacīkammena, saṇhena manokammena samannāgato ti saṇho,
saṇhehi satipaṭṭhānehi samannāgato ti saṇho, saṇhehi sammappadhānehi,
saṇhehi iddhippādehi, saṇhehi indriyehi, saṇhehi balehi, saṇhehi
bojjhaṅgehi samannāgato ti saṇho, saṇhena ariyena aṭṭhaṅgikena maggena
samannāgato ti saṇho.\
     Paṭibhāṇavā ti. Tayo paṭibhāṇavanto, pariyattipaṭibhāṇavā
paripucchāpaṭibhāṇavā adhigamapaṭibhāṇavā.\
     Katamo pariyattipaṭibhāṇavā? Idh\'; ekaccassa pariyāpuṭaṃ hoti
suttaṃ geyyaṃ veyyākaraṇaṃ gāthā udānaṃ itivuttakaṃ jāṭakaṃ
abbhutadhammaṃ vedallaṃ.\
Tassa pariyattiṃ nissāya paṭibhāyati; ayaṃ pariyattipaṭibhāṇavā.\
     Katamo paripucchāpaṭibhāṇavā? Idh\'; ekacco paripucchako hoti
attatthe ca ñāyatthe ca lakkhaṇe ca kāraṇe ca ṭhānāṭhāne ca. Tassa taṃ
paripucchaṃ nissāya paṭibhāyati; ayaṃ paripucchāpaṭibhāṇavā.\
     Katamo adhigamapaṭibhāṇavā? Idh\'; ekaccassa adhigatā honti cattāro
satipaṭṭhānā, cattāro sammappadhānā, cattāro iddhippādā, pañc\';
indriyāni, pañca balāni, satta bojjhaṅgā, ariyo aṭṭhaṅgiko maggo,
cattāri sāmaññaphalāni, catasso paṭisambhidā, cha abhiññā; tassa attho
ñāto, dhammo ñāto, nirutti ñātā, atthe ñāte attho paṭibhāyati,\
\
\
**\[page 235\]**\
*S.N. 853\] Purābhedasuttaniddeso. 235*\
[\[\... content straddling page break has been moved to the page above
\...\]]{.red} dhamme ñāte dhammo paṭibhāyati, niruttiyā ñātāya nirutti
paṭibhāyati; imesu tīsu ñāṇaṃ paṭibhāṇapaṭisambhidā. Imāya
paṭibhāṇapaṭisambhidāya upeto samupeto upagato samupagato upapanno
samupapanno samannāgato hoti; so vuccati paṭibhāṇavā.\
     Yassa pariyatti n\'; atthi, paripucchā n\'; atthi, adhigamo n\';
atthi, kiṃ tassa paṭibhāyissatī ti, saṇho ca paṭibhāṇavā.\
     Na saddho na virajjatī ti. Na saddho ti sāmaṃ sayam abhiññātaṃ
attapacchakkhaṃ dhammaṃ na kassaci saddhahati aññassa samaṇassa vā
brāhmaṇassa vā devassa vā mārassa vā narassa vā brahmuno vā. Sabbe
saṃkhārā aniccā ti sāmaṃ sayam abhiññātaṃ attapacchakkhaṃ dhammaṃ na
kassaci saddahati aññassa samaṇassa vā brāhmaṇassa vā devassa vā mārassa
vā narassa vā brahmuno vā. Sabbe saṃkhārā dukkhā ti, sabbe dhammā anattā
ti, avijjāpaccayā saṃkhārā ti . . . pe . . . jātipaccayā jarāmaraṇan ti
avijjānirodhā saṃkhāraṇirodho ti . . . pe . . . jātinirodhā
jarāmaraṇanirodho ti. Idaṃ dukkhan ti . . . pe . . . ayaṃ
dukkhanirodhagāminī paṭipadā ti. Ime āsavā ti . . . pe . . . ayaṃ
āsavanirodhagāminī paṭipadā ti. Ime dhammā abhiññeyyā ti . . . pe . . .
ime dhammā sacchikātabbā ti. Channaṃ phassāyatanānaṃ samudayañ ca
aṭṭhaṅgamañ ca assādañ ca ādīnavañ ca nissaraṇañ ca, pañcannaṃ
upādānakkhandhānaṃ samudayañ ca aṭṭhaṅgamañ ca assādañ ca ādīnavañ ca
nissaraṇañ ca, catunnaṃ mahābhūtānaṃ samudayañ ca aṭṭhaṅgamañ ca assādañ
ca ādīnavañ ca nissaraṇañ cā ti. Yaṃ kiñci samudayadhammaṃ, sabbantaṃ
nirodhadhamman ti sāmaṃ sayam abhiññātaṃ attapaccakkhaṃ dhammaṃ na
kassaci saddahati aññassa samaṇassa vā brāhmaṇassa vā devassa vā mārassa
vā narassa vā brahmuno vā.\
\
\
**\[page 236\]**\
*236 Aṭṭhakavaggo. \[S.N. 853*\
[\[\... content straddling page break has been moved to the page above
\...\]]{.red}\
     Vuttaṃ h\'; etaṃ Bhagavatā: \*Saddahasi tvaṃ Sāriputta
saddhindriyaṃ bhāvitaṃ bahulīkataṃ amatogadhaṃ hoti amataparāyanaṃ
amatapariyosānaṃ, viriyindriyaṃ satindriyaṃ samādhindriyaṃ paññindriyaṃ
bhāvitaṃ bahulīkatam amatogadhaṃ hoti amataparāyanaṃ amatapariyosānan?
ti. Na khvāhaṃ ettha bhante Bhagavato saddhāya gacchāmi, saddhindriyaṃ
viriyindriyaṃ satindriyaṃ samādhindriyaṃ paññindriyaṃ bhāvitaṃ
bahulīkataṃ amatogadhaṃ hoti amataparāyanaṃ amatapariyosānaṃ. Yesam
nūn\'; etaṃ bhante añātaṃ assa adiṭṭhaṃ aviditaṃ asacchikataṃ aphusitaṃ
paññāya, te tattha paresaṃ saddhāya gaccheyyuṃ, saddhindriyam . . . pe .
. . paññindriyaṃ bhāvitaṃ bahulīkataṃ amatogadhaṃ hoti amataparāyanaṃ
amatapariyosānan ti. Yesañ ca kho etaṃ bhante ñātaṃ diṭṭhaṃ viditaṃ
sacchikataṃ phusitaṃ paññāya, nikkaṃkhā te tattha nibbicikicchā,
saddhindriyaṃ viriyindriyaṃ satindriyaṃ samādhindriyaṃ paññindriyaṃ
bhāvitaṃ bahulīkataṃ amatogadhaṃ hoti amataparāyanaṃ amatapariyosānan
ti; mayhañ ca kho etaṃ bhante ñātam diṭṭhaṃ viditaṃ sacchikataṃ phusitaṃ
paññāya, nikkaṃkho \'haṃ tattha nibbicikiccho, saddhindriyaṃ
viriyindriyaṃ satindriyaṃ samādhindriyaṃ paññindriyaṃ bhāvitaṃ
bahulīkataṃ amatogadhaṃ hoti amataparāyanaṃ amatapariyosānan ti. Sādhu
sādhu Sāriputta. Yesaṃ h\'; etaṃ Sāriputta añātaṃ assa adiṭṭhaṃ aviditaṃ
asacchikataṃ aphusitaṃ paññāya, te tattha paresaṃ saddhāya gaccheyyuṃ,
saddhindriyaṃ . . . pe . . .\
\
\
**\[page 237\]**\
*S.N. 854\] Purābhedasuttaniddeso. 237*\
paññindriyaṃ bhāvitaṃ bahulīkataṃ amatogadhaṃ hoti amataparāyanaṃ
amatapariyosānan ti.\
     \*Assaddho akataññū ca sandhicchedo ca yo naro,\
     hatāvakāso vantāso, sa ve uttamaporiso ti.\
     Na virajjatī ti sabbe bālaputhujjanā rajjanti. Kalyāṇaputhujjanaṃ
upādāya satta sekhā virajjanti. Arahā n\'; eva rajjati, no virajjati;
virato so khayā rāgassa vītarāgattā, khayā dosassa vītadosattā, khayā
mohassa vītamohattā; so vuṭṭhavāso ciṇṇacaraṇo . . . pe . . . n\'; atthi
tassa punabbhavo ti, na saddho na virajjati. Ten\'; āha Bhagavā:\
\
          Sātiyesu anassāvī atimāne ca no yuto,\
          saṇho ca paṭibhāṇavā, na saddho na virajjatī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,10.7(=854): Lābhakamyā na sikkhati, alābhe ca na kuppati,\
               aviruddho ca taṇhāya rase ca nānugijjhati. \|\|
Nidd_I.10:7 \|\|]{.large}\
\
     Lābhakamyā na sikkhati, alābhe ca na kuppatī ti.\
Kathaṃ lābhakamyā na sikkhati? Idha bhikkhave bhikkhu bhikkhuṃ passati
lābhiṃ cīvarapiṇḍapātasenāsanagilānapaccayabhesajjaparikkhārānaṃ. Tassa
evaṃ hoti: kena nu kho ayam āyasmā lābhī
cīvarapiṇḍapātasenāsanagilānapaccayabhesajjaparikkhārānan ti? Tassa evaṃ
hoti: ayaṃ kho āyasmā suttantiko, tena ayam āyasmā lābhī
cīvarapiṇḍapātasenāsanagilānapaccayabhesajjaparikkhārānan ti. So
lābhahetu lābhapaccayā lābhakāraṇā lābhābhinibbattiyā lābhaṃ paripācento
suttantaṃ pariyāpuṇāti; evam pi lābhakamyā sikkhati.\
\
\
**\[page 238\]**\
*238 Aṭṭhakavaggo. \[S.N. 854*\
     Athavā bhikkhu bhikkhuṃ passati lābhiṃ
cīvarapiṇḍapātasenāsanagilānapaccayabhesajjaparikkhārānaṃ. Tassa evaṃ
hoti: kena nu kho ayam āyasmā lābhī
cīvarapiṇḍapātasenāsanagilānapaccayabhesajjaparikkhārānan ti?\
Tassa evaṃ hoti: ayaṃ kho āyasmā vinayadharo . . . pe . . .
ābhidhammiko, tena ayam āyasmā lābhī
cīvarapiṇḍapātasenāsanagilānapaccayabhesajjaparikkhārānan ti, so
lābhahetu lābhapaccayā lābhakāraṇā labhābhinibbattiyā lābhaṃ paripācento
abhidhammaṃ pariyāpuṇāti; evam pi lābhakamyā sikkhati.\
     Athavā bhikkhu bhikkhuṃ passati lābhiṃ
cīvarapiṇḍapātasenāsanagilānapaccayabhesajjaparikkhārānaṃ. Tassa evaṃ
hoti: kena nu kho ayam āyasmā lābhī
cīvarapiṇḍapātasenāsanagilānapaccayabhesajjaparikkhārānan ti?\
Tassa evaṃ hoti: ayaṃ kho āyasmā āraññiko piṇḍapātiko paṃsukūliko
tecīvariko sapadānacāriko khalupacchābhattiko nesajjiko yathāsanthatiko,
tena ayam āyasmā lābhī
cīvarapiṇḍapātasenāsanagilānapaccayabhesajjaparikkhārānan ti. So
lābhahetu lābhapaccayā lābhakāraṇā lābhābhinibbattiyā lābhaṃ paripācento
āraññiko hoti . . . pe . . . yathāsanthatiko hoti; evam pi lābhakamyā
sikkhati.\
     Kathaṃ na lābhakamyā sikkhati? Idha bhikkhu na lābhahetu, na
lābhapaccayā, na lābhakāraṇā, na lābhābhinibbattiyā, na lābhaṃ
paripācento yāvad eva attadamathāya attasamathāya
attaparinibbāpanatthāya suttantaṃ pariyāpuṇāti, vinayaṃ pariyāpuṇāti,
abhidhammaṃ pariyāpuṇāti; evam pi na lābhakamyā sikkhati. Athavā bhikkhu
na lābhahetu, na lābhapaccayā, na lābhakāraṇā, na lābhābhinibbattiyā, na
lābhaṃ paripācento yāvad eva appicchañ ñeva nissāya, santuṭṭhiñ ñeva
nissāya, sallekhañ ñeva nissāya, pavivekañ ñeva nissāya, idamatthitañ
ñeva nissāya āraññiko hoti, piṇḍapātiko hoti, paṃsukūliko hoti,
tecīvariko hoti, sapadānacāriko hoti, khalupacchābhattiko hoti,
nesajjiko hoti, yathāsanthatiko hoti; evam pi na lābhakamyā sikkhatī ti,
lābhakamyā na sikkhati.\
\
\
**\[page 239\]**\
*S.N. 854\] Purābhedasuttaniddeso. 239*\
     Alābhe ca na kuppatī ti. Kathaṃ alābhe kuppati?\
Idh\'; ekacco kulaṃ vā na labhāmi, gaṇaṃ vā na labhāmi, āvāsaṃ vā na
labhāmi, lābhaṃ vā na labhāmi, yasaṃ vā na labhāmi, pasaṃsaṃ vā na
labhāmi, sukhaṃ vā na labhāmi, cīvaraṃ vā na labhāmi, piṇḍapātaṃ vā na
labhāmi, senāsanaṃ vā na labhāmi, gilānapaccayabhesajjaparikkhāraṃ vā na
labhāmi, gilānupaṭṭhākaṃ vā na labhāmi, appañāto \'mhī ti kuppati
byāpajjati patiṭṭhiyati, kopañ ca dosañ ca appaccayañ ca pātukaroti;
evaṃ alābhe kuppati.\
     Kathaṃ alābhe na kuppati? Idha bhikkhu kulaṃ vā na labhāmi, gaṇaṃ
vā na labhāmi, āvāsaṃ vā na labhāmi, lābhaṃ vā na labhāmi, yasaṃ vā na
labhāmi, pasaṃsaṃ vā na labhāmi, sukhaṃ vā na labhāmi, cīvaraṃ vā na
labhāmi, piṇḍapātaṃ vā na labhāmi, senāsanaṃ vā na labhāmi,
gilānapaccayabhesajjaparikkhāraṃ vā na labhāmi, gilānupaṭṭhākaṃ vā na
labhāmi, appañāto \'mhī ti na kuppati, na byāpajjati na patiṭṭhiyati, na
kopañ ca na dosañ ca appaccayañ ca pātukaroti; evaṃ alābhe na kuppatī
ti, lābhakamyā na sikkhati, alābhe ca na kuppati.\
     Aviruddho ca taṇhāya rase ca nānugijjhatī ti. Viruddho ti yo
cittassa āghāto paṭighāto anuvirodho kopo pakopo sampakopo doso padoso
sampadoso cittassa byāpatti manopadoso cittassa kodho kujjhanā
kujjhitattaṃ doso dussanā dussitattaṃ byāpatti byāpajjanā byāpajjitattaṃ
virodho paṭivirodho caṇḍikkaṃ assuropo anattamanatā cittassa; ayaṃ
vuccati virodho. Yass\'; eso virodho pahīno samucchinno vūpasanto
paṭipassaddho abhabbuppattiko ñāṇagginā daḍḍho, so vuccati aviruddho.\
\
\
**\[page 240\]**\
*240 Aṭṭhakavaggo. \[S.N. 854*\
     Taṇhā ti rūpataṇhā saddataṇhā gandhataṇhā rasataṇhā phoṭṭhabbataṇhā
dhammataṇhā.\
     Raso ti mūlaraso khandharaso tacaraso pattaraso puppharaso
phalaraso ambilaṃ madhuraṃ tittikaṃ kaṭukaṃ loṇikaṃ khārikaṃ lambilaṃ
kasāvo sāduṃ asāduṃ sītaṃ uṇhaṃ. Sant\'; eke samaṇabrāhmaṇā rasagiddhā,
te jivhaggena rasaggāni pariyesantā āhiṇḍanti. Te ambilaṃ labhitvā
anambilaṃ pariyesanti, anambilaṃ labhitvā ambilaṃ pariyesanti. Madhuraṃ
labhitvā amadhuraṃ pariyesanti, amadhuraṃ labhitvā madhuraṃ
pariyesanti.\
Tittikaṃ labhitvā atittikaṃ pariyesanti, atittakaṃ labhitvā tittakaṃ
pariyesanti. Kaṭukaṃ labhitvā akaṭukaṃ pariyesanti. Akaṭukaṃ labhitvā
kaṭukaṃ pariyesanti. Loṇikaṃ labhitvā aloṇikaṃ pariyesanti. Aloṇikaṃ
labhitvā loṇikaṃ pariyesanti. Khārikaṃ labhitvā akhārikaṃ pariyesanti.
Akhārikaṃ labhitvā khārikaṃ pariyesanti. Lambilaṃ labhitvā kasāvaṃ
pariyesanti.\
Kasāvaṃ labhitvā lambilaṃ pariyesanti. Sāduṃ labhitvā asāduṃ
pariyesanti. Asāduṃ labhitvā sāduṃ pariyesanti.\
Sītaṃ labhitvā uṇhaṃ pariyesanti. Uṇhaṃ labhitvā sītaṃ pariyesanti. Te
yaṃ yaṃ labhitvā tena na santussanti, aparāparaṃ pariyesanti, manāpikesu
rasesu rattā giddhā gadhitā mucchitā ajjhopannā laggā laggitā
palibuddhā. Yassa rasataṇhā pahīnā samucchinnā vūpasantā paṭipassaddhā
abhabbuppattikā ñāṇagginā daḍḍhā, so paṭisaṃkhā yoniso āhāraṃ āhāreti
n\'; eva davāya, na madāya, na maṇḍanāya, na vibhūsanāya; yāvad eva
imassa kāyassa ṭhitiyā yāpanāya vihiṃsuparatiyā brahmacariyānuggahāya
iti purāṇañ ca vedanaṃ paṭikaṃkhāmi, navañ ca vedanaṃ na uppādessāmi;
yātrā ca me bhavissati anavajjatā ca phāsuvihāro cā ti.\
\
\
**\[page 241\]**\
*S.N. 855\] Purābhedasuttaniddeso. 241*\
Yathā vaṇaṃ ālimpeyya yāvad eva ropanatthāya, yathā vā pana akkhaṃ
abbañjeyya yāvad eva bhārassa nittharaṇatthāya, yathā vā pana
puttamaṃsa-āhāraṃ āhāreyya yāvad eva kantārassa nittharaṇatthāya; evam
eva bhikkhu patisaṃkhā yoniso āhāraṃ āhāreti n\'; eva davāya, na madāya,
na maṇḍanāya, na vibhūsanāya; yāvad eva imassa kāyassa ṭhitiyā yāpanāya,
vihiṃsuparatiyā brahmacariyānuggahāya, iti purāṇañ ca vedanaṃ
paṭikaṃkhāmi, navañ ca vedanaṃ na uppādessāmi; yātrā ca me bhavissati
anavajjatā ca phāsuvihāro cā ti, rasataṇhaṃ pajahati vinodeti
byantīkaroti anabhāvaṃ gameti; rasataṇhāya ārato virato paṭivirato
nikkhanto nissaṭṭho vippamutto visaññutto vimariyādikatena cetasā
viharatī ti, aviruddho ca taṇhāya rase ca nānugijjhati. Ten\'; āha
Bhagavā:\
\
          Lābhakamyā na sikkhati, alābhe ca na kuppati,\
          aviruddho ca taṇhāya rase ca nānugijjhatī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,10.8(=855): Upekkhako sadā sato na loke maññati samaṃ\
               na visesī na nīceyyo, tassa no santi ussadā. \|\|
Nidd_I.10:8 \|\|]{.large}\
\
     Upekkhako sadā sato ti. Upekkhako ti chaḷaṅgupekkhāya samannāgato
cakkhunā rūpaṃ disvā n\'; eva sumano hoti, na dummano upekkhako viharati
sato sampajāno. Sotena saddaṃ sutvā, ghānena gandhaṃ ghāyitvā, jivhāya
rasaṃ sāyitvā, kāyena phoṭṭhabbaṃ phusitvā, manasā dhammaṃ viññāya n\';
eva sumano hoti, na dummano upekkhako viharati sato sampajāno.\
Cakkhunā rūpaṃ disvā manāpaṃ nābhigijjhati nābhihasati na rāgaṃ janeti.
Tassa ṭhito va kāyo hoti, ṭhitaṃ cittaṃ ajjhattaṃ susaṇṭhitaṃ
suvimuttam.\
\
\
**\[page 242\]**\
*242 Aṭṭhakavaggo. \[S.N. 855*\
Cakkhunā kho pan\'; eva rūpaṃ disvā amanāpaṃ na maṅku hoti
appatitthīnacitto ādīnamanaso abyāpannacetaso. Tassa ṭhito va kāyo hoti,
ṭhitaṃ cittaṃ ajjhattaṃ susaṇṭhitaṃ suvimuttaṃ. Sotena saddaṃ sutvā,
ghānena gandhaṃ ghāyitvā, jivhāya rasaṃ sāyitvā, kāyena phoṭṭabbaṃ
phusitvā, manasā dhammaṃ viññāya manāpaṃ nābhigijjhati nābhihasati na
rāgaṃ janeti. Tassa ṭhito va kāyo hoti, ṭhitaṃ cittaṃ ajjhattaṃ
susaṇṭhitaṃ suvimuttaṃ. Manasā kho pan\'; eva dhammaṃ viññāya amanāpaṃ
na maṅku hoti appatitthīnacitto ādinamanaso abyāpannacetaso. Tassa ṭhito
va kāyo hoti, ṭhitaṃ cittaṃ ajjhattaṃ susaṇṭhitaṃ suvimuttaṃ. Cakkhunā
rūpaṃ disvā manāpāmanāpesu rūpesu. Tassa ṭhito va kāyo hoti, ṭhitaṃ
cittaṃ ajjhattaṃ susaṇṭhitaṃ suvimuttaṃ. Sotena saddaṃ sutvā, ghānena
gandhaṃ ghāyitvā, jivhāya rasaṃ sāyitvā, kāyena phoṭṭhabbaṃ phusitvā,
manasā dhammaṃ viññāya manāpāmanāpesu dhammesu tassa ṭhito va kāyo hoti,
ṭhitaṃ cittaṃ ajjhattaṃ susaṇṭhitaṃ suvimuttaṃ. Cakkhunā rūpaṃ disvā
rajanīye na rajjati, dosanīye na dussati, mohanīye na muyhati, kopanīye
na kuppati, kilesanīye na kilissati, madanīye na majjati; sotena saddaṃ
sutvā, ghānena gandhaṃ ghāyitvā, jivhāya rasaṃ sāyitvā, kāyena
phoṭṭhabbaṃ phusitvā manasā dhammaṃ viññāya rajanīye na rajjati,
dosanīye na dussati, mohanīye na muyhati, kopanīye na kuppati,
kilesanīye na kilissati, madanīye na majjati. Diṭṭhe diṭṭhamatto, sute
sutamatto, mute mutamatto, viññāte viññātamatto, diṭṭhe na limpati, sute
na limpati, mute na limpati, viññāte na limpati. Diṭṭhe anūpayo anissito
appaṭibaddho vippamutto visaṃyutto vimariyādikatena cetasā viharati.
Sute mute viññāte anūpayo anissito appaṭibaddho vippamutto visaṃyutto
vimariyādikatena cetasā viharati. Saṃvijjati arahato cakkhu, passati
arahā cakkhunā rūpaṃ, chandarāgo arahato n\'; atthi;\
\
\
**\[page 243\]**\
*S.N. 855\] Purābhedasuttaniddeso. 243*\
[\[\... content straddling page break has been moved to the page above
\...\]]{.red} suvimuttacitto arahā. Saṃvijjati arahato sotaṃ, suṇāti
arahā sotena saddaṃ, chandarāgo arahato n\'; atthi; suvimuttacitto
arahā. Saṃvijjati arahato ghānaṃ, ghāyati arahā ghānena gandhaṃ,
chandarāgo arahato n\'; atthi; suvimuttacitto arahā. Saṃvijjati arahato
jivhā, sāyati arahā jivhāya rasaṃ, chandarāgo arahato n\'; atthi;
suvimuttacitto arahā. Saṃvijjati arahato kāyo, phussati arahā kāyena
phoṭṭhabbaṃ, chandarāgo arahato n\'; atthi; suvimuttacitto arahā.\
Saṃvijjati arahato mano, vijānāti arahā manasā dhammaṃ, chandarāgo
arahato n\'; atthi; suvimuttacitto arahā.\
Cakkhu rūpārāmaṃ rūparataṃ rūpasammuditaṃ, taṃ arahato dantaṃ guttaṃ
rakkhitaṃ saṃvutaṃ, tassa ca saṃvarāya dhammaṃ deseti. Sotaṃ saddārāmaṃ,
ghānaṃ gandhārāmaṃ, jivhā rasārāmā rasaratā rasasammuditā, sā arahato
dantā guttā rakkhitā saṃvutā, tassā ca saṃvarāya dhammaṃ deseti. Kāyo
phoṭṭhabbārāmo, mano dhammārāmo dhammarato dhammasammudito, so arahato
danto gutto rakkhito saṃvuto, tassa ca saṃvarāya dhammaṃ deseti.\
     \*Dantaṃ nayanti samitiṃ, dantaṃ rājābhirūhati,\
     danto seṭṭho manussesu, yo \'tivākyaṃ titikkhati.\
     Varam assatarā dantā, ājāniyā va sindhavā,\
     kuñjarā va mahānāgā, attadanto tato varaṃ.\
     Na hi etehi yānehi gaccheyya amataṃ disaṃ,\
     yathā \'ttanā sudantena danto dantena gacchati.\
     \*\*Vidhāsu na vikappanti vippamuttā punabbhavā,\
     dantabhūmiṃ anuppattā te loke vijitāvino.\
\
\
**\[page 244\]**\
*244 Aṭṭhakavaggo. \[S.N. 855*\
            \*Yass\'; indriyāni bhāvitāni\
            ajjhattaṃ ca bahiddhā ca sabbaloke,\
            nibbijjh\'; imaṃ parañ ca lokaṃ\
            kālaṃ kaṃkhati bhāvito sudanto ti.\
     Upekkhako sadā ti. Sadā sabbadā sabbakālaṃ niccakālaṃ dhuvakālaṃ .
. . pe . . . pacchimavayo khandhe.\
Sato ti catūhi kāraṇehi sato, kāye kāyānupassanāsatipaṭṭhānaṃ bhāvento
sato, vedanāsu, citte, dhammesu dhammānupassanāsatipaṭṭhānaṃ bhāvento
sato . . . pe . . . so vuccati sato ti, upekkhako sadā sato.\
     Na loke maññati saman ti sadiso \'ham asmī ti mānaṃ na janeti
jātiyā vā gottena vā . . . pe . . . aññataraññatarena vā vatthunā ti, na
loke maññati samaṃ.\
     Na visesī na nīceyyo ti seyyo \'ham asmī ti atimānaṃ na janeti
jātiyā vā gottena vā . . . pe . . . aññataraññatarena vā vatthunā. Hīno
\'ham asmī ti mānaṃ na janeti jātiyā vā gottena vā . . . pe . . .
aññataraññatarena vā vatthunā ti, na visesī na nīceyyo.\
     Tassa no santi ussadā ti. Tassā ti arahato khīṇāsavassa.\
Ussadā ti sattussadā, rāgussado dosussado mohussado mānussado
diṭṭhussado kilesussado kammussado. Tass\'; ime ussadā n\'; atthi, na
santi, na saṃvijjanti, n\'; upalabbhanti, pahīnā samucchinnā vūpasantā
paṭipassaddhā abhabbuppattikā ñāṇagginā daḍḍhā ti, tassa no santi
ussadā. Ten\'; āha Bhagavā:\
\
          Upekkhako sadā sato na loke maññatī samaṃ\
          na visesī na nīceyyo, tassa no santi ussadā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,10.9(=856): Yassa nissayatā n\'; atthi, ñatvā dhammaṃ anissito\
               bhavāya vibhavāya ca taṇhā yassa na vijjati. \|\|
Nidd_I.10:9 \|\|]{.large}\
\
\
**\[page 245\]**\
*S.N. 856\] Purābhedasuttaniddeso. 245*\
     Yassa nissayatā n\'; atthī ti. Yassā ti arahato khīṇāsavassa.
Nissayā ti dve nissayā, taṇhānissayo ca diṭṭhinissayo ca . . . pe . . .
ayaṃ taṇhānissayo . . . pe . . . ayaṃ diṭṭhinissayo. Tassa taṇhānissayo
pahīno, diṭṭhinissayo paṭinissaṭṭho; taṇhānissayassa pahīnattā,
diṭṭhinissayassa paṭinissaṭṭhattā, nissayatā yassa n\'; atthi, na
saṃvijjati, n\'; upalabbhati; pahīnā samucchinnā vūpasantā paṭipassaddhā
abhabhuppattikā ñāṇagginā daḍḍhā ti, yassa nissayatā n\'; atthi.\
     Ñatvā dhammaṃ anissito ti. Ñatvā ti ñatvā jānitvā tulayitvā
tīrayitvā vibhāvayitvā vibhūtaṃ katvā. Sabbe saṃkhārā aniccā ti ñatvā
jānitvā tulayitvā tīrayitvā vibhāvayitvā vibhūtaṃ katvā. Sabbe saṃkhārā
dukkhā ti, sabbe dhammā anattā ti . . . pe . . . yaṃ kiñci
samudayadhammaṃ sabban taṃ nirodhadhamman ti ñatvā jānitvā tulayitvā
tīrayitvā vibhāvayitvā vibhūtaṃ katvā. Anissito ti dve nissayā,
taṇhānissayo ca diṭṭhinissayo ca . . . pe . . . ayaṃ taṇhānissayo . . .
pe . . . ayaṃ diṭṭhinissayo.\
Tanhānissayaṃ pahāya, diṭṭhinissayaṃ paṭinissajjitvā, cakkhuṃ anissito,
sotaṃ anissito, ghānaṃ anissito, jivhaṃ anissito, kāyaṃ anissito, manaṃ
anissito, rūpe sadde gandhe rase phoṭṭhabbe kulaṃ gaṇaṃ āvāsaṃ . . . pe
. . . diṭṭhasutamutaviññātabbe dhamme anissito anallīno anupagato
anajjhosito anadhimutto nikkhanto nissaṭṭho vippamutto visaṃyutto
vimariyādikatena cetasā viharatī ti, ñatvā dhammaṃ anissito.\
     Bhavāya vibhavāya ca taṇhā yassa na vijjatī ti. Taṇhā ti rūpataṇhā
saddataṇhā gandhataṇhā rasataṇhā phoṭṭhabbataṇhā dhammataṇhā. Yassā ti
arahato khīṇāsavassa. Bhavāyā ti bhavadiṭṭhiyā; vibhavāyā ti
vibhavadiṭṭhiyā; bhavāyā ti sassatadiṭṭhiyā; vibhavāyā ti
ucchedadiṭṭhiyā; bhavāyā ti punappunaṃ bhavāya, punappunaṃ gatiyā,
punappunaṃ uppattiyā, punappunaṃ paṭisandhiyā,\
\
\
**\[page 246\]**\
*246 Aṭṭhakavaggo. \[S.N. 856*\
[\[\... content straddling page break has been moved to the page above
\...\]]{.red} punappunaṃ attabhāvābhinibbattiyā. Taṇhā yassa n\'; atthi,
na saṃvijjati, n\'; upalabbhati, pahīnā samucchinnā vūpasantā
paṭipassaddhā abhabbuppattikā ñāṇagginā daḍḍhā ti, bhavāya vibhavāya ca
taṇhā yassa na vijjati. Ten\'; āha Bhagavā:\
\
          Yassa nissayatā n\'; atthi, ñatvā dhammaṃ anissito\
          bhavāya vibhavāya ca taṇhā yassa na vijjatī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,10.10(=857): Taṃ brūmi upasanto ti kāmesu anapekkhinaṃ,\
               ganthā tassa na vijjanti, atāri so visattikaṃ. \|\|
Nidd_I.10:10 \|\|]{.large}\
\
     Taṃ brūmi upasanto ti santo upasanto vūpasanto nibbuto
paṭipassaddho ti. Taṃ brūmī ti taṃ kathemi, taṃ bhaṇāmi, taṃ dīpayāmi,
taṃ voharāmī ti, taṃ brūmi upasanto.\
     Kāmesu anapekkhinan ti. Kāmā ti uddānato dve kāmā, vatthukāmā ca
kilesakāmā ca . . . pe . . . ime vuccanti vatthukāmā . . . pe . . . ime
vuccanti kilesakāmā.\
Vatthukāme parijānitvā, kilesakāme pahāya pajahitvā vinoditvā
byantīkaritvā anabhāvaṃ gamitvā, kāmesu anapekkhī vītakāmo cattakāmo
vantakāmo muttakāmo pahīnakāmo paṭinissaṭṭhakāmo vītarāgo cattarāgo
vantarāgo muttarāgo pahīnarāgo paṭinissaṭṭharāgo nicchāto nibbuto
sītibhūto sukhapaṭisaṃvedī brahmabhūtena attanā viharatī ti, kāmesu
anapekkhinaṃ.\
     Ganthā tassa na vijjantī ti. Ganthā ti cattāro ganthā, abhijjhā
kāyagantho, byāpādo kāyagantho, sīlabbataparāmāso kāyagantho;
idaṃsaccābhiniveso kāyagantho.\
\
\
**\[page 247\]**\
*S.N. 858\] Purābhedasuttaniddeso. 247*\
Attano diṭṭhiyā rāgo, abhijjhā kāyagantho. Paravādesu āghāto appaccayo,
byāpādo kāyagantho. Attano sīlaṃ vā vattaṃ vā sīlabbattaṃ vā parāmasati,
sīlabbataparāmāso kāyagantho. Attano diṭṭhi, idaṃsaccābhiniveso
kāyagantho. Tassā ti arahato khīṇāsavassa. Ganthā tassa na vijjantī ti
ganthā tassa n\'; atthi, na santi, na saṃvijjanti, n\'; upalabbhanti,
pahīnā samucchinnā vūpasantā paṭipassaddhā abhabbuppattikā ñāṇagginā
daḍḍhā ti, ganthā tassa na vijjanti.\
     Atāri so visattikan ti. Visattikā vuccati taṇhā; yo rāgo sārāgo . .
. pe . . . abhijjhā lobho akusalamūlaṃ.\
Visattikā ti. Ken\'; atthena visattikā? Visatā ti visattikā, visālā ti
visattikā, visaṭṭhā ti visattikā, visamā ti visattikā, visakkatī ti
visattikā, visaṃharatī ti visattikā, visaṃvādikā ti visattikā, visamūlā
ti visattikā, visaphalā ti visattikā, visaparibhogā ti visattikā, visālā
vā pana sā taṇhā rūpe sadde gandhe rase phoṭṭhabbe kule gaṇe āvāse . . .
pe . . . diṭṭhasutamutaviññātabbesu dhammesu visaṭā vitthatā ti,
visattikā. Atāri so visattikan ti so imaṃ visattikaṃ taṇhaṃ atāri uttari
pattari samatikkami vītivattatī ti, atāri so visattikaṃ. Ten\'; āha
Bhagavā:\
\
          Taṃ brūmi upasanto ti kāmesu anapekkhinaṃ,\
          ganthā tassa na vijjanti, atāri so visattikan ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,10.11(=858): Na tassa puttā pasavo khettaṃ vatthuñ ca vijjati,\
               attaṃ vā pi nirattaṃ vā na tasmiṃ upalabbhati. \|\|
Nidd_I.10:11 \|\|]{.large}\
\
     Na tassa puttā pasavo khettaṃ vatthuñ ca vijjatī ti.\
Nā ti paṭikkhepo. Tassā ti arahato khīṇāsavassa. Puttā ti cattāro puttā,
attajo putto, khettajo putto, dinnako putto,\
\
\
**\[page 248\]**\
*248 Aṭṭhakavaggo. \[S.N. 858*\
[\[\... content straddling page break has been moved to the page above
\...\]]{.red} antevāsiko putto. Pasavo ti ajeḷakā kukkuṭasūkarā
hatthigavāssavaḷavā. Khettan ti sālikhettaṃ vīhikhettaṃ muggakhettaṃ
māsakhettaṃ yavakhettaṃ godhūmakhettaṃ tilakhettaṃ. Vatthun ti
gharavatthu koṭṭhakavatthu purevatthu pacchāvatthu ārāmavatthu
vihāravatthu. Na tassa puttā pasavo khettaṃ vatthuñ ca vijjatī ti tassa
puttapariggaho vā pasupariggaho vā khettapariggaho vā vatthupariggaho vā
n\'; atthi, na santi, na saṃvijjanti, n\'; upalabbhanti, pahīnā
samucchinnā vūpasantā paṭipassaddhā abhabbuppattikā ñāṇagginā daḍḍhā ti,
na tassa puttā pasavo khettaṃ vatthuñ ca vijjati.\
     Attaṃ vā pi nirattaṃ vā na tasmiṃ upalabbhatī ti.\
Attā ti sassatadiṭṭhi n\'; atthi, nirattā ti ucchedadiṭṭhi n\'; atthi,
attā ti gahitaṃ n\'; atthi, nirattā ti muñcitabbaṃ n\'; atthi. Yassa
n\'; atthi gahitaṃ, tassa n\'; atthi muñcitabbaṃ; yassa n\'; atthi
muñcitabbaṃ, tassa n\'; atthi gahitaṃ; gahaṇamuñcanaṃ samatikkanto arahā
vuddhiṃ parihāniṃ vītivatto. So vuṭṭhavāso ciṇṇacaraṇo . . . pe . . .
n\'; atthi tassa punabbhavo ti, attaṃ vā pi nirattaṃ vā na tasmiṃ
upalabbhati. Ten\'; āha Bhagavā:\
\
          Na tassa puttā pasavo khettaṃ vatthuñ ca vijjati,\
          attaṃ vā pi nirattaṃ vā na tasmiṃ upalabbhatī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,10.12(=859): Yena vajjuṃ puthujjanā atho samaṇabrāhmaṇā,\
               taṃ tassa apurekkhataṃ, tasmā vādesu n\'; ejati. \|\|
Nidd_I.10:12 \|\|]{.large}\
\
     Yena naṃ vajjuṃ puthujjanā atho samaṇabrāhmaṇā ti.\
Puthujjanā ti. Ken\'; atthena puthujjanā? Puthukilese janentī ti
puthujjanā;\
\
**\[page 249\]**\
*S.N. 859\] Purābhedasuttaniddeso. 249*\
[\[\... content straddling page break has been moved to the page above
\...\]]{.red} puthu avihatasakkāyadiṭṭhikā ti puthujjanā; puthu
satthārānaṃ mukhullokikā ti puthujjanā; puthu sabbagatīhi āvunitā ti
puthujjanā; puthu nānābhisaṃkhārehi abhisaṃkharontī ti puthujjanā; puthu
nānā-oghehi vuyhantī ti puthujjanā; puthu nānāsantāpehi santappentī ti
puthujjanā; puthu nānāpariḷāhehi pariḍayhantī ti puthujjanā puthu
pañcasu kāmaguṇesu rattā giddhā gadhitā ajjhopannā laggā laggitā
palibuddhā ti puthujjanā puthu pañcahi nīvaraṇehi āvuṭā nivutā ophutā
pihitā paṭicchannā paṭikujjitā ti puthujjanā.\
Samaṇā ti ye keci ito bahiddhā paribbājupagatā paribbājasamāpannā.
Brāhmaṇā ti ye keci bhovādikā. Yena vajjuṃ putthujjanā atho
samaṇabrāhmaṇā ti puthujjanā yena rāgena vadeyyuṃ, yena dosena vadeyyuṃ,
yena mohena vadeyyuṃ, yena mānena vādeyyuṃ, yāya diṭṭhiyā vadeyyuṃ, yena
uddhaccena vadeyyuṃ, yāya vicikicchāya vadeyyuṃ, yehi anusayehi vadeyyuṃ
ratto ti vā, duṭṭho ti vā, mūḷho ti vā, vinibandho ti vā, parāmaṭṭho ti
vā, vikkhepagato ti vā, aniṭṭhaṅgato ti vā, thāmagato ti vā; te
abhisaṃkhārā pahīnā, abhisaṃkhārānaṃ pahīnattā, gatiyā yena vadeyyuṃ
nerayiko ti vā, tiracchānayoniko ti vā, pittivisayiko ti vā, manusso ti
vā, devo ti vā, rūpī ti vā, arūpī ti vā, saññī ti vā, asaññī ti vā,
nevasaññīnāsaññī ti vā, so hetu n\'; atthi, paccayo n\'; atthi, kāraṇaṃ
n\'; atthi, yena vadeyyuṃ katheyyuṃ bhaṇeyyuṃ dīpayeyyuṃ vohareyyun ti,
yena vajjuṃ puthujjanā atho samaṇabrāhmaṇā.\
     Taṃ tassa apurekkhatan ti. Tassā ti arahato khīṇāsavassa.
Purekkhāro ti dve purekkhārā, taṇhāpurekkhāro ca diṭṭhipurekkhāro ca\
\
\
**\[page 250\]**\
*250 Aṭṭhakavaggo. \[S.N. 859*\
[\[\... content straddling page break has been moved to the page above
\...\]]{.red} . . . pe . . . ayaṃ taṇhāpurekkhāro . . . pe . . . ayaṃ
diṭṭhipurekkhāro. Tassa taṇhāpurekkhāro pahīno, diṭṭhipurekkhāro
paṭinissaṭṭho, taṇhāpurekkhārassa pahīnattā, diṭṭhipurekkhārassa
paṭinissaṭṭhattā, na taṇhaṃ vā diṭṭhiṃ vā purato katvā carati; na
taṇhādhajo, na taṇhāketu, na taṇhādhipateyyo, na diṭṭhidhajo, na
diṭṭhiketu, na diṭṭhādhipateyyo, na taṇhāya vā diṭṭhiyā vā parivārito
caratī ti, taṃ tassa apurekkhataṃ.\
     Tasmā vādesu n\'; ejatī ti. Tasmā ti tasmā taṃkāraṇā taṃhetu
tappaccayā taṃnidānā vādesu upavādesu nindāya garahāya akittiyā
avaṇṇahārikāya n\'; ejati, na ejati, na calati, na vedhati,
na-ppavedhati na sampavedhatī ti, tasmā vādesu n\'; ejati. Ten\'; āha
Bhagavā:\
\
          Yena vajjuṃ puthujjanā atho samaṇabrāhmaṇā,\
          taṃ tassa apurekkhataṃ, tasmā vādesu n\'; ejatī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,10.13(=860): Vītagedho amaccharī na ossesu vadate muni\
               na samesu na omesu, kappaṃ n\'; eti akappiyo. \|\|
Nidd_I.10:13 \|\|]{.large}\
\
     Vītagedho amaccharī ti. Gedho vuccati {taṇhā}, yo rāgo sārāgo . . .
pe . . . abhijjhā lobho akusalamūlaṃ. Yass\'; eso gedho pahīno
samucchinno vūpasanto paṭipassaddho abhabbuppattiko ñāṇagginā daḍḍho, so
vuccati vītagedho.\
So rūpe agiddho . . . pe . . . diṭṭhasutamutaviññātabbesu dhammesu
agiddho agadhito amucchito anajjhopanno vītagedho cattagedho vantagedho
muttagedho paṭinissaṭṭhagedho nicchāto nibbuto sītibhūto
sukhapaṭisaṃvedī brahmabhūtena attanā viharatī ti, vītagedho.\
\
\
**\[page 251\]**\
*S.N. 861\] Purābhedasuttaniddeso. 251*\
Amaccharī ti. Macchariyan ti pañca macchariyāni, āvāsamacchariyaṃ
kulamacchariyaṃ lābhamacchariyaṃ vaṇṇamacchariyaṃ dhammamacchariyaṃ; yaṃ
evarūpaṃ macchariyaṃ . . . pe . . . gāho vuccati macchariyaṃ.\
Yass\'; etaṃ macchariyaṃ pahīnaṃ samucchinnaṃ vūpasantaṃ paṭipassaddhaṃ
abhabbuppattikaṃ ñāṇagginā daḍḍhaṃ, so vuccati amaccharī ti, vītagedho
amaccharī.\
     Na ossesu vadate muni, na samesu na omesū ti. Munī ti monaṃ vuccati
ñāṇaṃ . . . pe . . . saṅgajālam aticca so muni. Muni seyyo \'ham asmī ti
vā, sadiso \'ham asmī ti vā, hīno \'ham asmī ti vā, na vadati, na
katheti, na bhaṇati, na dīpayati, na voharatī ti, na ossesu vadate muni,
na samesu na omesu.\
     Kappaṃ n\'; eti akappiyo ti. Kappo ti dve kappā, taṇhākappo ca
diṭṭhikappo ca . . . pe . . . ayaṃ taṇhākappo . . . pe . . . ayaṃ
diṭṭhikappo. Tassa taṇhākappo pahīno, diṭṭhikappo paṭinissaṭṭho,
taṇhākappassa pahīnattā, diṭṭhikappassa paṭinissaṭṭhattā, taṇhākappaṃ vā
diṭṭhikappaṃ vā n\'; eti, na upeti, na upagacchati, na gaṇhāti, na
parāmasati, n\'; ābhinivisatī ti. Kappaṃ n\'; eti akappiyo ti. Kappo ti
dve kappā, taṇhākappo ca diṭṭhikappo ca . . . pe . . . ayaṃ taṇhākappo .
. . pe . . . ayaṃ diṭṭhikappo. Tassa taṇhākappo pahīno, diṭṭhikappo
paṭinissaṭṭho, tassa taṇhākappassa pahīnattā diṭṭhikappassa
paṭinissaṭṭhattā taṇhākappaṃ vā diṭṭhikappaṃ vā na kappeti na janeti na
sañjaneti na nibbatteti n\'; ābhinibbattetī ti, kappaṃ n\'; eti
akappiyo. Ten\'; āha Bhagavā:\
\
          Vītagedho amaccharī na ossesu vadate muni\
          na samesu na omesu, kappaṃ n\'; eti akappiyo ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,10.14(=861): Yassa loke sakaṃ n\'; atthi, asatā ca na socati,\
               dhammesu ca na gacchati, sa ve santo ti vuccati. \|\|
Nidd_I.10:14 \|\|]{.large}\
\
\
**\[page 252\]**\
*252 Aṭṭhakavaggo. \[S.N. 861*\
     Yassa loke sakaṃ n\'; atthī ti. Yassā ti arahato khīṇāsavassa.
Sakaṃ n\'; atthī ti yassa mayhaṃ vā idaṃ paresam vā idan ti kiñci
rūpagataṃ vedanāgataṃ saññāgataṃ saṃkhāragataṃ viññāṇagataṃ gahitaṃ
parāmaṭṭhaṃ abhiniviṭṭhaṃ ajjhositaṃ adhimuttaṃ n\'; atthi . . . pe . .
. ñāṇagginā daḍḍhan ti, yassa loke sakaṃ n\'; atthi.\
     Asatā ca na socatī ti vipariṇataṃ vā vatthuṃ na socati,
vipariṇatasmiṃ vā vatthusmiṃ na socati, cakkhu me vipariṇatan ti na
socati, sotaṃ me, ghānaṃ me, jivhā me, kāyo me, mano me, rūpā me, saddā
me, gandhā me, rasā me, phoṭṭhabbā me, kulaṃ me, gaṇo me, āvāso me,
lābho me, yaso me, pasaṃsā me, sukhaṃ me, cīvaraṃ me, piṇḍapāto me,
senāsanaṃ me, gilānapaccayabhesajjaparikkhāro me, mātā me, pitā me,
bhātā me, bhaginī me, putto me, dhītā me, mittā me, amaccā me, ñātakā
me, sālohitā me vipariṇatā ti na socati, na kilamati, na paridevati, na
urattāḷiṃ kandati, na sammohaṃ āpajjatī ti, evam pi asatā ca na socati.\
     Athavā asātāya dukkhāya vedanāya phuṭṭho pareto samohito
samannāgato na socati, na kilamati, na paridevati, na urattāḷiṃ kandati,
na sammohaṃ āpajjati; cakkhurogena phuṭṭho pareto samohito samannāgato
na socati, na kilamati, na paridevati, na urattāḷiṃ kandati na sammohaṃ
āpajjati; sotarogena ghānarogena jivhārogena kāyarogena sīsarogena
kaṇṇarogena mukharogena dantarogena kāsena sāsena pināsena ḍāhena jarena
kucchirogena mucchāya pakkhandikāya sulāya visūcikāya kuṭṭhena gaṇḍena
kilāsena sosena apamārena danduyā kaṇḍuyā kacchuyā rakhasāya
vitacchikāya lohitena pittena madhumehena aṃsāya pīḷakāya bhagandalāya
pittasamuṭṭhānehi ābādhehi semhasamuṭṭhānehi ābādhehi vātasamuṭṭhānehi
ābādhehi sannipātikehi ābādhehi utupariṇāmajehi ābādhehi opakkamikehi
ābādhehi kammavipākajehi ābādhehi sītena uṇhena jighacchāya pipāsāya
uccārena passāvena ḍaṃsamakasavātātapasīriṃsapasamphassehi phuṭṭho
pareto samohito samannāgato na socati,\
\
\
**\[page 253\]**\
*S.N. 861\] Purābhedasuttaniddeso. 253*\
[\[\... content straddling page break has been moved to the page above
\...\]]{.red} na kilamati, na paridevati, na urattāḷiṃ kandati, na
sammohaṃ āpajjatī ti, evam pi asatā ca na socati.\
Athavā asante asaṃvijjamāne anupalabbhiyamāne: aho vata me taṃ, taṃ vata
me n\'; atthi; siyā vata me taṃ, taṃ vatāhaṃ na labhāmī ti na socati, na
kilamati, na paridevati, na urattāḷiṃ kandati, na sammohaṃ āpajjatī ti,
evam pi asatā ca na socati.\
     Dhammesu ca na gacchatī ti na chandāgatiṃ gacchati, na dosāgatiṃ
gacchati, na mohāgatiṃ gacchati, na bhayāgatiṃ gacchati, na rāgavasena
gacchati, na dosavasena gacchati, na mohavasena gacchati, na mānavasena
gacchati, na diṭṭhivasena gacchati, na uddhaccavasena gacchati, na
vicikicchāvasena gacchati, na anusayavasena gacchati, na vaggehi
dhammehi yāyati niyyati vuyhati saṃhariyatī ti, dhammesu ca na
gacchati.\
     Sa ve santo ti vuccatī ti so santo upasanto vūpasanto nibbuto
paṭipassaddho vuccati kathiyati bhaṇiyati dīpayati vohariyatī ti,\
\
\
**\[page 254\]**\
*254 Aṭṭhakavaggo. \[S.N. 861*\
[\[\... content straddling page break has been moved to the page above
\...\]]{.red} sa ve santo ti vuccati. Ten\'; āha Bhagavā:\
\
          Yassa loke sakaṃ n\'; atthi, asatā ca na socati,\
          dhammesu ca na gacchati, sa ve santo ti vuccatī ti.\
\
DASAMO PURĀBHEDASUTTANIDDESO NIṬṬHITO.\
\
\
**\[page 255\]**\
*255*\
Mahāniddeso.\
Part\
EKĀDASAMO KALAHAVIVĀDASUTTANIDDESO.\
\
  [Sn_IV,11.1(=862): Kuto pahūtā kalahā vivādā\
               paridevasokā sahamaccharā ca\
               mānātimānā sahapesuṇā ca,\
               kuto pahūtā te, tad iṃgha brūhi. \|\| Nidd_I.11:1
\|\|]{.large}\
\
     Kuto pahūtā kalahā vivādā ti. Kalaho ti ekena ākārena kalaho pi
vivādo pi tañ ñeva; yo kalaho so vivādo, yo vivādo so kalaho. Athavā
aparena ākārena vivādo vuccati kalahassa pubbabhāgo vivādo. Rājāno pi
rājūhi vivadanti, khattiyā pi khattiyehi vivadanti, brāhmaṇā pi
brāhmaṇehi vivadanti, gahapatikā pi gahapatīhi vivadanti, mātā pi
puttena vivadati, putto pi mātarā vivadati, pitā pi puttena vivadati,
putto pi pitarā vivadati, bhātā pi bhātarā vivadati, bhātā pi bhaginiyā
vivadati, bhaginī pi bhātarā vivadati, sahāyo pi sahāyena vivadati; ayaṃ
vivādo.\
     Katamo kalaho? Āgārikā randhapasutā kāyena vācāya kalahaṃ karonti;
pabbajitā āpattiṃ āpajjantā kāyena vācāya kalahaṃ karonti; ayaṃ kalaho.\
\
\
**\[page 256\]**\
*256 Aṭṭhakavaggo. \[S.N. 862*\
Kuto pahūtā kalahā vivādā ti. Kalahā ca vivādā ca kuto pahūtā, kuto
jātā, kuto sañjātā, kuto nibbattā, kuto abhinibbattā, kuto pātubhūtā,
kiṃnidānā kiṃsamudayā kiṃjātikā kiṃpabhavā ti kalahassa ca vivādassa ca
mūlaṃ pucchati, hetuṃ pucchati, nidānaṃ pucchati, sambhavaṃ pucchati,
pabhavaṃ pucchati, samuṭṭhānaṃ pucchati, āhāraṃ pucchati, ārammaṇaṃ
pucchati, paccayaṃ pucchati, samudayaṃ pucchati papucchati yācati
ajjhesati pasādetī ti, kuto pahūtā kalahā vivādā.\
     Paridevasokā sahamaccharā cā ti. Paridevo ti ñātibyasanena vā
phuṭṭhassa, bhogabyasanena vā phuṭṭhassa, rogabyasanena vā phuṭṭhassa,
sīlabyasanena vā phuṭṭhassa, diṭṭhibyasanena vā phuṭṭhassa,
aññataraññatarena vā byasanena samannāgatassa, aññataraññatarena vā
dukkhadhammena phuṭṭhassa ādevo paridevo ādevanā paridevanā ādevitattaṃ
paridevitattaṃ vācāpalāpo vippalāpo lālappo lālappāyanā
lālappāyitattaṃ.\
     Soko ti ñātibyasanena vā phuṭṭhassa, bhogabyasanena vā phuṭṭhassa,
rogabyasanena vā phuṭṭhassa, sīlabyāsanena vā phuṭṭhassa,
diṭṭhibyasanena vā phuṭṭhassa, aññataraññatarena vā byasanena
samannāgatassa aññataraññatarena vā dukkhadhammena phuṭṭhassa soko
socanā socitattaṃ antosoko antoparisoko antoḍāho antopariḍāho cetaso
parijjhāyanā domanassaṃ sokasallaṃ.\
     Macchariyan ti pañca macchariyāni, āvāsamacchariyaṃ kulamacchariyaṃ
lābhamacchariyaṃ vaṇṇamacchariyaṃ dhammamacchariyaṃ; evarūpaṃ
macchariyaṃ maccharāyanā maccharāyitattaṃ vevicchaṃ kadariyaṃ
kaṭukañcakatā aggahitattaṃ cittassa; idaṃ vuccati macchariyaṃ. Api ca
khandhamacchariyam pi macchariyaṃ, dhātumacchariyam pi macchariyaṃ,
āyatanamacchariyam pi macchariyaṃ,\
\
\
**\[page 257\]**\
*S.N. 862\] Kalahavivādasuttaniddeso. 257*\
[\[\... content straddling page break has been moved to the page above
\...\]]{.red} gāho vuccati macchariyan ti, paridevasokā sahamaccharā
ca.\
     Mānātimānā sahapesuṇā cā ti. Māno ti idh\'; ekacco mānaṃ janeti,
jātiyā vā gottena vā kolaputtikena vā vaṇṇapokkharatāya vā dhanena vā
ajjhenena vā kammāyatanena vā sippāyatanena vā vijjaṭṭhānena vā sutena
vā paṭibhāṇena vā aññataraññatarena vā vatthunā.\
     Atimāno ti idh\'; ekacco aññaṃ atimaññati jātiyā vā gottena vā . .
. pe . . . aññataraññatarena vā vatthunā.\
     Pesuññan ti idh\'; ekacco pisuṇavāco hoti, ito sutvā amutra akkhātā
imesaṃ bhedāya, amutra vā sutvā imesaṃ akkhātā amūsaṃ bhedāya; iti
samaggānaṃ vā bhettā, bhinnānaṃ vā anuppadātā, vaggārāmo vaggarato
vagganandī, vaggakaraṇiṃ vācaṃ bhāsitā hoti; idaṃ vuccati pesuññaṃ.\
     Api ca dvīhi kāraṇehi pesuññaṃ upasaṃharati, piyakamyatāya vā
bhedādhippāyo vā. Kathaṃ piyakamyatāya pesuññaṃ upasaṃharati? Imassa
piyo bhavissāmi, manāpo bhavissāmi, vissāsiko bhavissāmi, abbhantariko
bhavissāmi, suhadayo bhavissāmī ti evaṃ piyakamyatāya pesuññaṃ
upasaṃharati. Kathaṃ bhedādhippāyo pesuññaṃ upasaṃharati? Kathaṃ ime
nānā assu, vinā assu, vaggā assu, dvedhā assu, dvejjhā assu, dvepakkhā
assu, bhijjeyyuṃ, na samāgaccheyyuṃ, dukkhaṃ na phāsu vihareyyun ti,
evaṃ bhedādhippāyo pesuññaṃ upasaṃharatī ti, mānātimānā sahapesuṇā ca.\
     Kuto pahūtā te, tad iṃgha brūhī ti. Kalaho ca vivādo ca paridevo ca
soko ca macchariyañ ca māno ca atimāno ca pesuññañ ca ime aṭṭha kilesā
kuto pahūtā,\
\
\
**\[page 258\]**\
*258 Aṭṭhakavaggo. \[S.N. 862*\
[\[\... content straddling page break has been moved to the page above
\...\]]{.red} kuto jātā, kuto sañjātā, kuto nibbattā, kuto abhinibbattā,
kuto pātubhūtā, kiṃnidānā kiṃsamudayā kiṃjātikā kiṃpabhavā ti imesaṃ
aṭṭhannaṃ kilesānaṃ mūlaṃ pucchati, hetuṃ pucchati, nidānaṃ pucchati,
sambhavaṃ pucchati, pabhavaṃ pucchati, samuṭṭhānaṃ pucchati, āhāraṃ
pucchati, ārammaṇaṃ pucchati, paccayaṃ pucchati, samudayaṃ pucchati
papucchati yācati ajjhesati pasādetī ti, kuto pahūtā te, tad iṃgha brūhī
ti.\
     Iṅgha brūhi ācikkhāhi desehi paññāpehi paṭṭhapehi vivara vibhaja
uttānīkarohi pakāsehī ti, kuto pahūtā te, tad iṃgha brūhi. Ten\'; āha so
nimmito:\
\
          Kuto pahūtā kalahā vivādā\
          paridevasokā sahamaccharā ca\
          mānātimānā sahapesuṇā ca,\
          kuto pahūtā te, tad iṃgha brūhī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,11.2(=863): Piyappahūtā kalahā vivādā\
               paridevasokā sahamaccharā ca\
               mānātimānā sahapesuṇā ca,\
               maccherayuttā kalahā vivādā\
               vivādajātesu ca pesuṇāni. \|\| Nidd_I.11:2 \|\|]{.large}\
\
     Piyappahūtā kalahā vivādā paridevasokā sahamaccharā cā ti. Piyā ti
dve piyā, sattā vā saṃkhārā vā.\
     Katame sattā piyā? Idha yassa te honti atthakāmā hitakāmā phāsukāmā
yogakkhemakāmā, mātā vā pitā vā bhātā vā bhaginī vā putto vā dhītā vā
mittā vā amaccā vā ñātī vā sālohitā vā; ime sattā piyā. Katame saṃkhārā
piyā? Manāpikā rūpā, manāpikā saddā, manāpikā gandhā, manāpikā rasā,
manāpikā phoṭṭhabhā; ime saṃkhārā piyā.\
\
\
**\[page 259\]**\
*S.N. 863\] Kalahavivādasuttaniddeso. 259*\
     Piyavatthu-acchedasaṃkino pi kalahaṃ karonti, acchijjante pi
kalahaṃ karonti, acchinne pi kalahaṃ karonti,
piyavatthuvipariṇāmasaṃkino pi kalahaṃ karonti, vipariṇāmante pi kalahaṃ
karonti, vipariṇate pi kalahaṃ karonti. Piyavatthu-acchedasaṃkino pi
vivadanti, acchijjante pi vivadanti, acchinne pi vivadanti,
piyavatthuvipariṇāmasaṃkino pi vivadanti, vipariṇāmante pi vivadanti,
vipariṇate pi vivadanti. Piyavatthu-acchedasaṃkino pi paridevanti,
acchijjante pi paridevanti acchinne pi paridevanti,
piyavatthuvipariṇāmasaṃkino pi paridevanti, vipariṇāmante pi
paridevanti, vipariṇate pi paridevanti. Piyavatthu-acchedasaṃkino pi
socanti, acchijjante pi socanti, acchinne pi socanti;
piyavatthuvipariṇāmasaṃkino pi socanti, vipariṇāmante pi socanti,
vipariṇate pi socanti. Piyavatthuṃ rakkhanti gopenti pariggaṇhanti
mamāyanti maccharāyanti.\
     Mānātimānā sahapesuṇā cā ti. Piyavatthuṃ nissāya mānaṃ janenti,
piyavatthuṃ nissāya atimānaṃ janenti.\
     Kathaṃ piyavatthuṃ nissāya mānaṃ janenti? Mayaṃ lābhino manāpikānaṃ
rūpānaṃ saddānaṃ gandhānaṃ rasānaṃ phoṭṭhabbānan ti; evaṃ piyavatthuṃ
nissāya mānaṃ janenti.\
     Kathaṃ piyavatthuṃ nissāya atimānaṃ janenti? Mayaṃ lābhino
manāpikānaṃ rūpānaṃ saddānaṃ gandhānaṃ rasānaṃ phoṭṭhabbānaṃ; ime pana
na lābhino manāpikānaṃ rūpānaṃ saddānaṃ gandhānaṃ rasānaṃ phoṭṭhabbānan
ti; evaṃ piyavatthuṃ nissāya atimānaṃ janenti.\
     Pesuññan ti. Idh\'; ekacco pisuṇavāco hoti, ito sutvā amutra
akkhātā imesaṃ bhedāya . . . pe . . . evaṃ bhedādhippāyo pesuññaṃ
upasaṃharatī ti . . . pe . . . mānātimānā sahapesuṇā ca.\
\
\
**\[page 260\]**\
*260 Aṭṭhakavaggo. \[S.N. 863*\
     Maccherayuttā kalahā vivādā ti kalaho ca vivādo ca paridevo ca soko
ca māno ca atimāno ca pesuññaṃ ca ime satta kilesā macchariye yuttā
payuttā āyuttā samāyuttā ti, maccherayuttā kalahā vivādā.\
     Vivādajātesu ca pesuṇānī ti vivāde jāte sañjāte nibbatte
abhinibbatte pātubhūte pesuññaṃ upasaṃharanti; ito sutvā amutra
akkhāyanti imesaṃ bhedāya, amutra vā sutvā imesaṃ akkhāyanti amūsaṃ
bhedāya; iti samaggānaṃ vā bhettā bhinnānaṃ vā anuppadātā, vaggārāmā
vaggaratā vagganandī vaggakaraṇiṃ vācaṃ bhāsitā honti; idaṃ vuccati
pesuññaṃ.\
     Api ca dvīhi kāraṇehi pesuññaṃ upasaṃharanti, piyakamyatāya vā
bhedādhippāyā vā. Kathaṃ piyakamyatāya pesuññaṃ upasaṃharanti? Imassa
piyā bhavissāma, manāpā bhavissāma, vissāsikā bhavissāma, abbhantarikā
bhavissāma, suhadayā bhavissāmā ti; evaṃ piyakamyatāya pesuññaṃ
upasaṃharanti. Kathaṃ bhedādhippāyā pesuññaṃ upasaṃharanti? Kathaṃ ime
nānā assu, vinā assu, vaggā assu, dvedhā assu, dvejjhā assu, dvepakkhā
assu, bhijjeyyuṃ, na samāgaccheyyuṃ, dukkhaṃ na phāsu vihareyyun ti;
evaṃ bhedādhippāyā pesuññaṃ upasaṃharantī ti, vivādajātesu ca pesuṇāni.\
Ten\'; āha Bhagavā:\
\
          Piyappahūtā kalahā vivādā\
          paridevasokā sahamaccharā ca\
          mānātimānā sahapesuṇā ca,\
          maccherayuttā kalahā vivādā\
          vivādajātesu ca pesuṇānī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
**\[page 261\]**\
*S.N. 864\] Kalahavivādasuttaniddeso. 261*\
\
  [Sn_IV,11.3(=864): Piyā su lokasmiṃ kutonidānā\
               ye vā pi lobhā vicaranti loke?\
               āsā ca niṭṭhā ca kutonidānā,\
               ye samparāyāya narassa honti? \|\| Nidd_I.11:3
\|\|]{.large}\
\
     Piyā su lokasmiṃ kutonidānā ti. Piyā kutonidānā, kuto jātā, kuto
sañjātā, kuto nibbattā, kuto abhinibbattā, kuto pātubhūtā, kiṃnidānā
kiṃsamudayā kiṃjātikā, kiṃpabhavā? ti piyānaṃ mūlaṃ pucchati . . . pe .
. . samudayaṃ pucchati papucchati yācati ajjhesati pasādeti ti, piyā su
lokasmiṃ kutonidānā?\
     Ye vā pi lobhā vicaranti loke ti. Ye vā pī ti khattiyā ca brāhmaṇā
ca vessā ca suddā ca gahaṭṭhā ca pabbajitā ca devā ca manussā ca. Lobhā
ti yo lobho lubbhanā lubbhitattaṃ sārāgo sārajjanā sārajjitattaṃ
abhijjhā lobho akusalamūlaṃ. Vicarantī ti vicaranti viharanti iriyanti
vattanti pālenti yapenti yāpenti. Loke ti apāyaloke manussaloke devaloke
khandhaloke dhātuloke āyatanaloke ti, ye vā pi lobhā vicaranti loke.\
     Āsā ca niṭṭhā ca kutonidānā ti. Āsā ca niṭṭhā ca kutonidānā, kuto
jātā, kuto sañjātā, kuto nibbattā, kuto abhinibbattā, kuto pātubhūtā,
kiṃnidānā kiṃsamudayā kiṃjātikā kiṃpabhavā? ti āsāya ca niṭṭhāya ca
mūlaṃ pucchati . . . pe . . . samudayaṃ pucchati papucchati yācati
ajjhesati pasādetī ti, āsā ca niṭṭhā ca kutonidānā?\
     Ye samparāyāya narassa hontī ti ye narassa parāyanā honti, dīpā
honti, tāṇā honti, leṇā honti, saraṇā honti; naro niṭṭhāparāyano hotī
ti, ye samparāyāya narassa honti. Ten\'; āha so nimmito:\
\
\
**\[page 262\]**\
*262 Aṭṭhakavaggo. \[S.N. 864*\
\
          Piyā su lokasmiṃ kutonidānā\
          ye vā pi lobhā vicaranti loke?\
          āsā ca niṭṭhā ca kutonidānā,\
          ye samparāyāya narassa hontī? ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,11.4(=865): Chandānidānāni piyāni loke\
               ye vā pi lobhā vicaranti loke;\
               āsā ca niṭṭhā ca itonidānā,\
               ye samparāyāya narassa honti. \|\| Nidd_I.11:4
\|\|]{.large}\
\
     Chandānidānāni piyāni loke ti. Chando ti yo kāmesu kāmachando
kāmarāgo kāmanandi kāmataṇhā kāmasineho kāmapariḷāho kāmamucchā
kāma-m-ajjhosānaṃ kāmogho kāmayogo kāmupādānaṃ kāmachandanīvaraṇaṃ.\
Api ca pañca chandā, pariyesanachando paṭilābhachando paribhogachando
sannidhichando visajjanachando.\
     Katamo pariyesanachando? Idh\'; ekacco ajjhosito yeva atthiko
chandajāto rūpe pariyesati, saddhe gandhe rase phoṭṭhabbe pariyesati;
ayaṃ pariyesanachando.\
     Katamo paṭilābhachando? Idh\'; ekacco ajjhosito yeva atthiko
chandajāto rūpe paṭilabhati, sadde gandhe rase phoṭṭhabbe paṭilabhati;
ayaṃ paṭilābhachando.\
     Katamo paribhogachando? Idh\'; ekacco ajjhosito yeva atthiko
chandajāto rūpe paribhuñjati, sadde gandhe rase phoṭṭhabbe paribhuñjati;
ayaṃ paribhogachando.\
     Katamo sannidhichando? Idh\'; ekacco ajjhosito yeva atthiko
chandajāto dhanasannicayaṃ karoti, āpadāsu bhavissatī ti; ayaṃ
sannidhichando.\
     Katamo visajjanachando? Idh\'; ekacco ajjhosito yeva atthiko
chandajāto dhanaṃ visajjeti hatthārohānaṃ assārohānaṃ rathikānaṃ
dhanuggahānaṃ pattikānaṃ:\
ime maṃ rakkhissanti gopissanti saṃparivārissantī ti; ayaṃ
visajjanachando.\
\
\
**\[page 263\]**\
*S.N. 865\] Kalahavivādasuttaniddeso. 263*\
     Piyānī ti dve piyā, sattā vā saṃkhārā vā . . . pe . . . ime sattā
piyā . . . pe . . . ime saṃkhārā piyā.\
     Chandānidānāni piyānī loke ti piyā chandanidānā, piyā
chandasamudayā chandajātikā chandappabhavā ti, chandānidānāni piyāni
loke.\
     Ye vā pi lobhā vicaranti loke ti. Ye vā pī ti khattiyā ca brāhmaṇā
ca vessā ca suddā ca gahaṭṭhā ca pabbajitā ca devā ca manussā ca. Lobhā
ti yo lobho lubbhanā lubbhitattaṃ sārāgo sārajjanā sārajjitattaṃ,
abhijjhā lobho akusalamūlaṃ. Vicarantī ti vicaranti viharanti iriyanti
vattanti pālenti yapenti yāpenti. Loke ti apāyaloke . . . pe . . .
āyatanaloke ti, ye vā pi lobhā vicaranti loke.\
     Āsā cā niṭṭhā ca itonidānā ti. Āsā vuccati taṇhā; yo rāgo sārāgo .
. . pe . . . abhijjhā lobho akusalamūlaṃ.\
Niṭṭhā ti idh\'; ekacco rūpe pariyesanto rūpaṃ paṭilabhati, rūpaniṭṭho
hoti; sadde gandhe rase phoṭṭhabbe kulaṃ gaṇaṃ āvāsaṃ lābhaṃ yasaṃ
pasaṃsaṃ sukhaṃ cīvaraṃ piṇḍapātaṃ senāsanaṃ
gilānapaccayabhesajjaparikkhāraṃ suttantaṃ vinayaṃ abhidhammaṃ
āraññikaṅgaṃ piṇḍapātikaṅgaṃ paṃsukūlikaṅgaṃ tecīvarikaṅgaṃ
sapadānacārikaṅgaṃ khalūpacchābhattikaṅgaṃ nesajjikaṅgaṃ
yathāsanthatikaṅgaṃ, paṭhamaṃ jhānaṃ, dutiyaṃ jhānaṃ, tatiyaṃ jhānaṃ,
catutthaṃ jhānaṃ, ākāsāñcāyatanasamāpattiṃ viññāṇañcāyatanasamāpattiṃ
ākiñcaññāyatanasamāpattiṃ nevasaññānāsaññāyatanasamāpattiṃ pariyesanto
nevasaññānāsaññāyātanasamāpattiṃ paṭilabhati,
nevasaññānāsaññāyatanasamāpattiniṭṭho hoti.\
     \*Āsāya kasate khettaṃ, vījaṃ āsāya vappati,\
     āsāya vāṇijā yanti samuddaṃ dhanahārakā.\
     Yāya āsāya tiṭṭhāmi sā me āsā samijjhatī ti.\
     Niṭṭhā vuccate āsāya samiddhi.\
\
\
**\[page 264\]**\
*264 Aṭṭhakavaggo. \[S.N. 865*\
     Āsā ca niṭṭhā ca itonidānā ti āsā ca niṭṭhā ca ito chandanidānā
chandasamudayā chandajātikā chandappabhavā ti, āsā ca niṭṭhā ca
itonidānā.\
     Ye samparāyāya narassa hontī ti ye narassa parāyanā honti, dīpā
honti, tāṇā honti, leṇā honti, saraṇā honti; naro niṭṭhāparāyano hotī
ti, ye samparāyāya narassa honti. Ten\'; āha Bhagavā:\
\
          Chandānidānāni piyāni loke\
          ye vā pi lobhā vicaranti loke;\
          āsā ca niṭṭhā ca itonidānā,\
          ye samparāyāya narassa hontī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,11.5(=866): Chando nu lokasmiṃ kutonidāno?\
               vinicchayā vā pi kuto pahūtā\
               kodho mosavajjañ ca kathaṃkathā ca,\
               ye vā pi dhammā samaṇena vuttā? \|\| Nidd_I.11:5
\|\|]{.large}\
\
     Chando nu lokasmiṃ kuto nidāno? ti. Chando kutonidāno, kuto jāto,
kuto sañjāto, kuto nibbatto, kuto abhinibbatto, kuto pātubhūto,
kiṃnidāno kiṃsamudayo kiṃjātiko kimpabhavo? ti chandassa mūlaṃ pucchati
. . . pe . . . samudayaṃ pucchati papucchati yācati ajjhesati pasādetī
ti, chando nu lokasmiṃ kuto nidāno?\
     Vinicchayā vā pi kuto pahūtā ti. Vinicchayā kuto pahutā, kuto jātā,
kuto sañjātā, kuto nibbattā, kuto abhinibbattā, kuto pātubhūtā,
kiṃnidānā kiṃsamudayā kiṃjātikā kiṃpabhavā? ti vinicchayānaṃ mūlaṃ
pucchati . . . pe . . . samudayaṃ pucchati papucchati yācati ajjhesati
pasādetī ti, vinicchayā vā pi kuto pahūtā?\
     Kodho mosavajjañ ca kathaṃkathā cā ti. Kodho ti yo cittassa āghāto
paṭighāto paṭighaṃ virodho paṭivirodho kopo pakopo sampakopo doso padoso
sampadoso, cittassa byāpatti,\
\
\
**\[page 265\]**\
*S.N. 867\] Kalahavivādasuttaniddeso. 265*\
[\[\... content straddling page break has been moved to the page above
\...\]]{.red} manopadoso, kodho kujjhanā kujjhitattaṃ doso dussanā
dussitattaṃ byāpatti byāpajjanā byāpajjitattaṃ virodho paṭivirodho
caṇḍikkaṃ assuropo, anattamanatā cittassa. Mosavajjaṃ vuccati musāvādo.
Kathaṃkathā vuccati vicikicchā ti, kodho mosavajjañ ca kathaṃkathā ca.\
     Ye vā pi dhammā samaṇena vuttā ti. Ye vā pī ti ye kodhena ca
mosavajjena ca kathaṃkathāya ca sahagatā sahajātā saṃsaṭṭhā sampayuttā
ekuppādā ekanirodhā ekavatthukā ekārammaṇā; ime vuccanti ye vā pi
dhammā. Athavā ye vā pī ti kilesā aññajātikā aññavihitā; ime vuccanti ye
vā pi dhammā. Samaṇena vuttā ti samaṇena samitapāpena brāhmaṇena
bāhitapāpena, bhikkhunā bhinnakilesamūlena, sabbākusalamūlabandhanā
pamuttena vuttā pavuttā ācikkhitā desitā paññāpitā paṭṭhapitā vivaṭā
vibhattā uttānīkatā pakāsitā ti, ye vā pi dhammā samaṇena vuttā. Ten\';
āha so nimmito:\
\
          Chando nu lokasmiṃ kutonidāno?\
          vinicchayā vā pi kuto pahutā\
          kodho mosavajjañ ca kathaṃkathā ca,\
          ye vā pi dhammā samaṇena vuttā? ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,11.6(=867): Sātaṃ asātan ti yam āhu loke,\
               tam ūpanissāya pahoti chando,\
               rūpesu disvā vibhavaṃ bhavañ ca\
               vinicchayaṃ kūrute jantu loke. \|\| Nidd_I.11:6
\|\|]{.large}\
\
     Sātaṃ asātan ti yam āhu loke ti. Sātan ti sukhā ca vedanā, iṭṭhañ
ca vatthu. Asātan ti dukkhā ca vedanā, aniṭṭhañ ca vatthuṃ. Yam āhu loke
ti yaṃ āhaṃsu, yaṃ kathenti, yaṃ bhaṇanti,yaṃ dīpayanti, yaṃ voharantī
ti, sātaṃ asātan ti yaṃ āhu loke.\
\
\
**\[page 266\]**\
*266 Aṭṭhakavaggo. \[S.N. 867*\
     Tam ūpanissāya pahoti chando ti. Sātāsātaṃ nissāya, sukhadukkhaṃ
nissāya, somanassadomanassaṃ nissāya, iṭṭhāniṭṭhaṃ nissāya,
anunayapaṭighaṃ nissāya, chando hoti pahoti jāyati sañjāyati nibbattati
abhinibbattatī ti, tam ūpanissāya pahoti chando.\
     Rūpesu disvā vibhavaṃ bhavañ cā ti. Rūpesū ti cattāro ca mahābhūtā,
catunnañ ca mahābhūtānaṃ upādāyarūpaṃ.\
     Katamo rūpānaṃ bhavo? yo rūpānaṃ bhavo jāti sañjāti nibbatti
abhinibbatti pātubhāvo; ayaṃ rūpānaṃ bhavo.\
     Katamo rūpānaṃ vibhavo? Yo rūpānaṃ khayo vayo bhedo paribhedo
aniccatā antaradhānaṃ; ayaṃ rūpānaṃ vibhavo.\
     Rūpesu disvā vibhavaṃ bhavañ cā ti rūpesu bhavañ ca vibhavañ ca
disvā passitvā tulayitvā tīrayayitvā vibhāvayitvā vibhūtaṃ katvā ti,
rūpesu disvā vibhavaṃ bhavañ ca.\
     Vinicchayaṃ kūrute jantu loke ti. Vinicchayā ti dve vinicchayā,
taṇhāvinicchayo ca diṭṭhivinicchayo ca.\
     Kathaṃ taṇhāvinicchayaṃ karoti? Idh\'; ekaccassa anuppannā c\'; eva
bhogā na uppajjanti, uppannā ca bhogā parikhayaṃ gacchanti; tassa evaṃ
hoti: kena nu kho me upāyena anuppannā c\'; eva bhogā na uppajjanti,
uppannā ca bhogā parikkhayaṃ gacchanti?\
Tassa pana evaṃ hoti: surāmerayamajjapamādaṭṭhānānuyogaṃ anuyuttassa me
anuppannā c\'; eva bhogā na uppajjanti, uppannā ca bhogā parikkhayaṃ
gacchanti.\
Vikālavisikkhācariyānuyogaṃ anuyuttassa me anuppannā c\'; eva bhogā na
uppajjanti, uppannā ca bhogā parikkhayaṃ gacchanti. Samajjābhicaraṇaṃ
anuyuttassa me, jutappamādaṭṭhānānuyogaṃ anuyuttassa me,
pāpamittānuyogaṃ anuyuttassa me anuppannā c\'; eva bhogā na uppajjanti,
uppannā ca bhogā parikkhayaṃ gacchanti.\
\
\
**\[page 267\]**\
*S.N. 868\] Kalahavivādasuttaniddeso. 267*\
Ālassānuyogaṃ anuyuttassa me anuppannā c\'; eva bhogā na uppajjanti,
uppannā ca bhogā parikkhayaṃ gacchantī ti evaṃ ñāṇaṃ katvā chabhogānaṃ
apāyamukhāni na sevati; cha bhogānaṃ āyamukhāni sevati. Evam pi
taṇhāvinicchayaṃ karoti.\
     Athavā kasiyā vā vāṇijjāya vā gorakkhena vā issatthena vā
rājaporisena vā sippaññatarena vā paṭipajjati; evam pi taṇhāvinicchayaṃ
karoti.\
     Kathaṃ diṭṭhivinicchayaṃ karoti? Cakkhusmiṃ uppanne jānāti: attā me
uppanno ti; cakkhusmiṃ antarahite jānāti: attā me antarahito, vigato me
attā ti, evam pi diṭṭhivinicchayaṃ karoti. Sotasmiṃ ghānasmiṃ jivhāya
kāyasmiṃ rūpasmiṃ saddasmiṃ gandhasmiṃ rasasmiṃ phoṭṭhabbasmiṃ uppanne
jānāti: attā me uppanno ti, phoṭṭhabbasmiṃ antarahite jānāti: attā me
antarahito, vigato me attā ti, evam pi diṭṭhivinicchayaṃ karoti janeti
sañjaneti nibbatteti abhinibbatteti.\
     Jantū ti satto naro mānavo . . . pe . . . manujo ti.\
Loke ti apāyaloke . . . pe . . . āyatanaloke ti, vinicchayaṃ kūrute
jantu loke. Ten\'; āha Bhagavā:\
\
          Sātaṃ asātan ti yam āhu loke,\
          tam ūpanissāya pahoti chando,\
          rūpesu disvā vibhavaṃ bhavañ ca\
          vinicchayaṃ kūrute jantu loke ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,11.7(=868): Kodho mosavajjañ ca kathaṃkathā ca\
               ete pi dhammā dvaya-m-eva sante:\
               kathaṃkathī ñāṇapathāya sikkhe,\
               ñatvā pavuttā samaṇena dhammā. \|\| Nidd_I.11:7
\|\|]{.large}\
\
     Kodho mosavajjañ ca kathaṃkaṭhā cā ti. Kodho ti yo cittassa āghāto
paṭighāto . . . pe . . . Mosavajjaṃ vuccati musāvādo.\
\
\
**\[page 268\]**\
*268 Aṭṭhakavaggo. \[S.N. 868*\
[\[\... content straddling page break has been moved to the page above
\...\]]{.red} Kathaṃkathā vuccati vicikicchā.\
Iṭṭhaṃ vatthuṃ nissāya pi kodho jāyati. Aniṭṭhaṃ vatthuṃ nissāya pi
kodho jāyati. Iṭṭhaṃ vatthuṃ nissāya pi musāvādo uppajjati. Aniṭṭhaṃ
vatthuṃ nissāya pi musāvādo uppajjati. Iṭṭhaṃ vatthuṃ nissāya pi
kathaṃkathā uppajjati. Aniṭṭhaṃ vatthuṃ nissāya pi kathaṃkathā
uppajjati.\
     Kathaṃ aniṭṭhaṃ vatthuṃ nissāya kodho jāyati?\
Anatthaṃ me acarī ti kodho jāyati; anatthaṃ me caratī ti kodho jāyati;
anatthaṃ me carissatī ti kodho jāyati; piyassa me manāpassa anatthaṃ
acari, anatthaṃ carati, anatthaṃ carissatī ti kodho jāyati; appiyassa me
amanāpassa atthaṃ acari, atthaṃ carati, atthaṃ carissatī ti kodho
jāyati; evaṃ aniṭṭhaṃ vatthuṃ nissāya kodho jāyati.\
     Kathaṃ iṭṭhaṃ vatthuṃ nissāya kodho jāyati?
Iṭṭhavatthu-acchedasaṃkino pi kodho jāyati; acchijjante pi kodho jāyati;
acchinne pi kodho jāyati; iṭṭhavatthuvipariṇāmasaṃkino pi kodho jāyati;
vipariṇāmante pi kodho jāyati; vipariṇate pi kodho jāyati; evaṃ iṭṭhaṃ
vatthuṃ nissāya kodho jāyati.\
     Kathaṃ aniṭṭhaṃ vatthuṃ nissāya musāvādo uppajjati?\
Idh\'; ekacco addubandhanena vā bandho, tassa bhandhanassa mokkhatthāya
sampajānamusā bhāsati. Rajjubandhanena vā bandho, saṃkhalikabandhanena
vā bandho, vettabandhanena vā bandho, latābandhanena vā bandho,
parikkhepabandhanena vā bandho, gāmanigamanagararaṭṭhabandhanena vā
bandho, janapadabandhanena vā bandho, tassa bandhanassa mokkhatthāya
sampajānamusā bhāsati;\
\
\
**\[page 269\]**\
*S.N. 868\] Kalahavivādasuttaniddeso. 269*\
[\[\... content straddling page break has been moved to the page above
\...\]]{.red} evaṃ aniṭṭhaṃ vatthuṃ nissāya musāvādo uppajjati.\
     Kathaṃ iṭṭhaṃ vatthum nissāya musāvādo uppajjati?\
Idh\'; ekacco manāpikānaṃ rūpānaṃ hetu sampajānamusā bhāsati,
manāpikānaṃ saddānaṃ gandhānaṃ rasānaṃ phoṭṭhabbānaṃ hetu, cīvarahetu
piṇḍapātahetu senāsanahetu gilānapaccayabhesajjaparikkhārahetu
sampajānamusā bhāsati; evaṃ iṭṭhaṃ vatthuṃ nissāya musāvādo uppajjati.\
     Kathaṃ aniṭṭhaṃ vatthuṃ nissāya kathaṃkathā uppajjati? Muccissāmi
nu kho cakkhurogato, nanu kho muccissami cakkhurogato? Muccissāmi nu kho
sotarogato ghānarogato jivhārogato kāyarogato sīsarogato kaṇṇarogato
mukharogato? Muccissāmi nu kho dantarogato, nanu kho muccissāmi
dantarogato? ti; evaṃ aniṭṭhaṃ vatthuṃ nissāya kathaṃkathā uppajjati.\
     Kathaṃ iṭṭhaṃ vatthuṃ nissāya kathaṃkathā uppajjati? Labhissāmi nu
kho manāpike rūpe, nanu kho labhissāmi manāpike rūpe? Labhissāmi nu kho
manāpike sadde gandhe rase phoṭṭhabbe kulaṃ gaṇaṃ āvāsaṃ lābhaṃ yasaṃ
pasaṃsam sukhaṃ cīvaraṃ piṇḍapātaṃ senāsanaṃ
gilānapaccayabhesajjaparikkhāran? ti; evaṃ iṭṭhaṃ vatthuṃ nissāya
kathaṃkathā uppajjatī ti, kodho mosavajjañ ca kathaṃkathā ca.\
     Ete pi dhammā dvaya-m-eva sante ti sātāsāte sante, sukhāsukhe
sante, somanassadomanasse sante, iṭṭhāniṭṭhe sante, anunayapaṭighe sante
saṃvijjamāne upalabbhiyamāne ti, ete pi dhammā dvaya-m-eva sante.\
     Kathaṃkathī ñāṇapathāya sikkhe ti ñāṇam pi ñāṇapatho; ñāṇassa
ārammaṇam pi ñāṇapatho; ñāṇasahabhuno pi dhammā ñāṇapatho; yathā
ariyamaggo ariyapatho devamaggo devapatho brahmamaggo brahmapatho; evam
eva ñāṇam pi ñāṇapatho. Ñāṇassa ārammaṇam pi ñāṇapatho; ñāṇasahabhuno pi
dhammā ñāṇapatho.\
\
\
**\[page 270\]**\
*270 Aṭṭhakavaggo. \[S.N. 868*\
     Sikkhe ti tisso sikkhā, adhisīlasikkhā adhicittasikkhā
adhipaññāsikkhā. Katamā adhisīlasikkhā? Idha bhikkhu sīlavā hoti,
pātimokkhasaṃvarasaṃvuto viharati ācāragocarasampanno, aṇumattesu
vajjesu bhayadassāvī, samādāya sikkhati sikkhāpadesu. Khuddako
sīlakkhandho, mahanto sīlakkhandho, sīlaṃ, patiṭṭhā, ādicaraṇaṃ,
samyamo, saṃvaro, mukhaṃ pamukhaṃ kusalānaṃ dhammānaṃ samāpattiyā; ayaṃ
adhisīlasikkhā.\
     Katamā adhicittasikkhā? Idha bhikkhu vivicc\'; eva kāmehi . . . pe
. . . catutthaṃ jhānaṃ upasampajja viharati; ayaṃ adhicittasikkhā.\
     Katamā adhipaññāsikkhā? Idha bhikkhu paññavā hoti,
udayatthagāminiyā paññāya samannāgato, ariyāya nibbedhikāya
sammādukkhakkhayagāminiyā. So idaṃ dukkhan ti yathābhūtaṃ pajānāti . . .
pe . . . ayaṃ dukkhanirodhagāminī paṭipadā ti yathābhūtaṃ pajānati, ime
āsavā ti yathābhūtaṃ pajānāti . . . pe . . . ayaṃ āsavanirodhagāminī
paṭipadā ti yathābhūtaṃ pajānāti; ayaṃ adhipaññāsikkhā.\
     Kathaṃkathī ñāṇapathāya sikkhe ti: kathaṃkathī puggalo sakaṃkho
savilekho sadveḷhako savicikiccho ñāṇādhigamāya ñāṇaphusanāya
ñāṇasacchikiriyāya adhisīlam pi sikkheyya, adhicittam pi sikkheyya,
adhipaññam pi sikkheyya. Imā tisso sikkhā āvajjento sikkheyya, jānanto
sikkheyya, passanto sikkheyya,paccavekkhanto sikkheyya, cittaṃ
adhiṭṭhahanto sikkheyya, saddhāya adhimuccanto sikkheyya, viriyaṃ
paggaṇhanto sikkheyya, satiṃ upaṭṭhahanto sikkheyya, cittaṃ samādahanto
sikkheyya, paññāya pajānanto sikkheyya, abhiññeyyaṃ abhijānanto
sikkheyya, pariññeyyaṃ parijānanto sikkheyya, pahātabbaṃ pajahanto
sikkheyya, bhāvetabbaṃ bhāvento sikkheyya, sacchikātabbaṃ sacchikaronto
sikkheyya ācareyya samācareyya samādāya vatteyyā ti,\
\
\
**\[page 271\]**\
*S.N. 868\] Kalahavivādasuttaniddeso. 271*\
[\[\... content straddling page break has been moved to the page above
\...\]]{.red} kathaṃkathī ñāṇapathāya sikkhe.\
     Ñatvā pavuttā samaṇena dhammā ti ñatvā jānitvā tulayitvā tīrāyitvā
vibhāvayitvā vibhūtaṃ katvā vuttā pavuttā ācikkhitā desitā paññāpitā
paṭṭhapitā vivaṭā vibhattā uttānīkatā pakāsitā; sabbe saṃkhārā aniccā ti
ñatvā jānitvā tulayitvā tīrayitvā vibhāvayitvā vibhūtaṃ katvā vuttā
pavuttā ācikkhitā desitā paññāpitā paṭṭhapitā vivaṭā vibhattā uttānīkatā
pakāsitā; sabbe saṃkhārā dukkhā ti; sabbe dhammā anattā ti,
avijjāpaccayā saṃkhārā . . . pe . . . jātipaccayā jarāmaraṇan ti,
avijjānirodhā saṃkhāranirodho . . . pe . . . jātinirodhā
jarāmaraṇanirodho ti, idaṃ dukkhan ti . . . pe . . . ayaṃ
dukkhanirodhagāminī paṭipadā ti, ime āsavā ti . . . pe . . . ayaṃ
āsavanirodhagāminī paṭipadā ti, ime dhammā abhiññeyyā ti, ime dhammā
pariññeyyā ti, ime dhammā pahātabbā ti, ime dhammā bhāvetabbā ti, ime
dhammā sacchikātabbā ti, channaṃ phassāyatanānaṃ samudayañ ca
aṭṭhaṅgamañ ca assādañ ca ādīnavañ ca nissaraṇañ ca, pañcannaṃ
upādānakkhandhānaṃ, catunnaṃ mahābhūtānaṃ yam kiñci samudayadhammaṃ
sabban taṃ nirodhadhamman ti ñatvā jānitvā tulayitvā tīrayitvā
vibhāvayitvā vibhūtaṃ katvā vuttā pavuttā ācikkhitā desitā paññāpitā
paṭṭhapitā vivaṭā vibhattā uttānīkatā pakāsitā. Vuttaṃ h\'; etaṃ
Bhagavatā:\
\*Abhiññāyā \'haṃ bhikkhave dhammaṃ desemi, no anabhiññāya; sanidānā
\'haṃ bhikkhave dhammaṃ desemi, no anidānaṃ; sappāṭihāriyā \'haṃ
bhikkhave dhammaṃ desemi, no appāṭihāriyaṃ. Tassa mayhaṃ bhikkhave
abhiññāya dhammaṃ desayato, no anabhiññāya, sanidānaṃ dhammaṃ desayato,
no anidānaṃ, sappāṭihāriyaṃ dhammaṃ desayato,\
\
\
**\[page 272\]**\
*272 Aṭṭhakavaggo. \[S.N. 868*\
[\[\... content straddling page break has been moved to the page above
\...\]]{.red} no appāṭihāriyaṃ, karaṇīyo ovādo, karaṇīyā anusāsanī; alañ
ca pana vo bhikkhave tuṭṭhiyā, alaṃ pāmojjāya, alaṃ somanassāya:
sammāsambuddho Bhagavā, svākkhāto dhammo, supaṭipanno saṃgho ti. Imasmiṃ
ca pana veyyākaraṇasmiṃ bhaññamāne dasasahassī lokadhātu akampitthā ti,
ñatvā pavuttā samaṇena dhammā. Ten\'; āha Bhagavā:\
\
          Kodho mosavajjañ ca kathaṃkathā ca\
          ete pi dhammā dvaya-m-eva sante:\
          kathaṃkathī ñaṇapathāya sikkhe,\
          ñatvā pavuttā samaṇena dhammā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,11.8(=869): Sātaṃ asātañ ca kutonidānā?\
               kismiṃ asante na bhavanti h\'; ete?\
               vibhavaṃ bhavañ cā pi yam etam atthaṃ,\
               etam me pabrūhi yatonidānaṃ. \|\| Nidd_I.11:8
\|\|]{.large}\
\
     Sātaṃ asātañ ca kutonidānā? ti sātāsātā kutonidānā, kuto jātā, kuto
sañjātā, kuto nibbattā, kuto abhinibbattā, kuto pātubhūtā, kiṃnidānā
kiṃsamudayā kiṃjātikā kiṃpabhavā? ti sātāsātānaṃ mūlaṃ pucchati . . . pe
. . . samudayaṃ pucchati papucchati yācati ajjhesati pasādetī ti, sātaṃ
asātañ ca kutonidānā?\
     Kismiṃ asante na bhavanti h\'; ete? ti. Kismiṃ asante asaṃvijjamāne
anupalabbhiyamāne, sātāsātā na bhavanti, na-ppabhavanti, na jāyanti, na
sañjāyanti, na nibbattanti, nābhinibbattantī? ti, kismiṃ asante na
bhavanti h\'; ete.\
     Vibhavaṃ bhavañ cā pi yam etam atthan ti. Katamo sātāsātānaṃ bhavo?
Yo sātāsātānaṃ bhavo sambhavo jāti sañjāti nibbatti abhinibbatti
pātubhāvo; ayaṃ sātāsātānaṃ bhavo.\
\
\
**\[page 273\]**\
*S.N. 870\] Kalahavivādasuttaniddeso. 273*\
     Katamo sātāsātānaṃ vibhavo? Yo sātāsātānaṃ khayo vayo bhedo pabhedo
aniccatā antaradhānaṃ, ayaṃ sātāsātānaṃ vibhavo.\
     Yam etam atthan ti yaṃ paramatthan ti, vibhavaṃ bhavañ cā pi, yam
etam atthaṃ.\
     Etam me pabrūhi yatonidānan ti. Etam atthan ti yaṃ pucchāmi yaṃ
yācāmi yaṃ ajjhesāmi yaṃ pasādemi.\
Pabrūhī ti brūhi vadehi ācikkha desehi paññāpehi paṭṭhapehi vivara
vibhaja uttānīkarohi pakāsehi. Etam me pabrūhi yatonidānan ti yaṃnidānaṃ
yaṃsamudayaṃ yaṃjātikaṃ yaṃpabhavan ti, etam me pabrūhi yatonidānaṃ.\
Ten\'; āha so nimmito:\
\
          Sātaṃ asātañ ca kutonidānā?\
          kismiṃ asante na bhavanti h\'; ete?\
          vibhavaṃ bhavañ cā pi yam etam atthaṃ,\
          etam me pabrūhi yatonidānan ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,11.9(=870): Phassanidānaṃ sātaṃ asātaṃ,\
               phasse asante na bhavanti h\'; ete,\
               vibhavaṃ bhavañ cā pi yam etam atthaṃ,\
               etaṃ te pabrūmi itonidānaṃ. \|\| Nidd_I.11:9
\|\|]{.large}\
\
     Phassanidānaṃ sātaṃ asātan ti. Sukhavedanīyaṃ phassaṃ paṭicca
uppajjati sukhā vedanā; sā tass\'; eva sukhavedanīyassa phassassa
nirodhā tajjaṃ vedayitaṃ sukhavedanīyaṃ phassaṃ paṭicca uppannā sukhā
vedanā; sā nirujjhati, sā vūpasammati. Dukkhavedanīyaṃ phassaṃ paṭicca
uppajjati dukkhā vedanā; sā tass\'; eva dukkhavedanīyassa phassassa
nirodhā tajjaṃ vedayitaṃ dukkhavedanīyaṃ phassaṃ paṭicca uppannā dukkhā
vedanā;\
\
\
**\[page 274\]**\
*274 Aṭṭhakavaggo. \[S.N. 870*\
[\[\... content straddling page break has been moved to the page above
\...\]]{.red} sā nirujjhati, sā vūpasammati. Adukkha-masukhavedanīyaṃ
phassaṃ paṭicca uppajjati adukkha-masukhā vedanā; sā tass\'; eva
adukkha-m-asukhavedanīyassa phassassa nirodhā tajjaṃ vedayitaṃ
adukkha-m-asukhavedanīyaṃ phassaṃ paṭicca uppannā adukkha-m-asukhā
vedanā, sā nirujjhati, sā vūpasammati.\
     Phassanidānaṃ sātaṃ asātan ti sātāsātā phassanidānā phassasamudayā
phassajātikā phassappabhavā ti, phassanidānaṃ sātaṃ asātaṃ.\
     Phasse asante na bhavanti h\'; ete ti phassa asante asaṃvijjamāne
anupalabbhiyamāne, sātāsātā na bhavanti, na-ppabhavanti, na jāyanti, na
sañjāyanti, na nibbattanti, nābhinibbattanti, na pātubhavantī ti, phasse
asnate na bhavanti h\'; ete.\
     Vibhavaṃ bhavañ cā pi yam etam atthan ti. Bhavadiṭṭhi pi
phassanidānaṃ, vibhavadiṭṭhi pi phassanidānaṃ. Yam etam atthan ti yaṃ
paramatthan ti, vibhavaṃ bhavañ cā pi yam etam atthaṃ.\
     Etaṃ te pabrūmi itonidānan ti. Etan ti yam pucchasi yaṃ yācasi yaṃ
ajjhesasi yaṃ pasādesi. Pabrūmī ti brūmi ācikkhāmi desemi paññāpemi
paṭṭhapemi vivarāmi vibhajāmi uttānīkaromi pakāsemī ti, etan te
pabrūmi.\
Itonidānan ti ito phassanidānaṃ phassasamudayaṃ phassajātikaṃ
phassappabhavan ti, etan te pabrūmi itonidānaṃ. Ten\'; āha Bhagavā:\
\
          Phassanidānaṃ sātaṃ asātaṃ,\
          phasse asante na bhavanti h\'; ete,\
          vibhavaṃ bhavañ cā pi yam etam atthaṃ,\
          etaṃ te pabrūmi itonidānan ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
**\[page 275\]**\
*S.N. 872\] Kalahavivādasuttaniddeso. 275*\
\
  [Sn_IV,11.10(=871): Phasso nu lokasmiṃ kutonidāno?\
               pariggahā vā pi kuto pahūtā?\
               kismiṃ asante na mamattam atthi?\
               kismiṃ vibhūte na phusanti phassā? \|\| Nidd_I.11:10
\|\|]{.large}\
\
     Phasso nu lokasmiṃ kutonidāno? ti phasso kutonidāno, kuto jāto,
kuto sañjāto, kuto nibbatto, kuto abhinibbatto, kuto pātubhūto,
kiṃnidāno kiṃsamudayo kiṃjātiko kiṃpabhavo? ti phassassa mūlaṃ pucchati
. . . pe . . . samudayaṃ pucchati papucchati yācati ajjhesati pasādetī
ti, phasso nu lokasmiṃ kuto nidāno?\
     Pariggahā vā pi kuto pahūtā? ti pariggahā kuto pahutā, kuto jātā,
kuto sañjātā, kuto nibbattā, kuto abhinibbattā, kuto pātubhūtā,
kiṃnidānā kiṃsamudayā kiṃjātikā kiṃpabhavā? ti pariggahānaṃ mūlaṃ
pucchati . . . pe . . . samudayaṃ pucchati papucchati yācati ajjhesati
pasādeti ti, pariggahā vā pi kuto pahūtā?\
     Kismiṃ asante na mamattam atthī? ti kismiṃ asante asaṃvijjamāne
anupalabbhiyamāne mamattā n\'; atthi, na santi, na saṃvijjanti, n\';
upalabbhanti, pahīnā samucchinnā vūpasantā paṭipassaddhā abhabbuppattikā
ñāṇagginā daḍḍhā? ti, kismiṃ asante na mamattam atthi?\
     Kismiṃ vibhūte na phusanti phassā? ti kismiṃ vibhūte vibhāvite
atikkante samatikkante vītivatte na phassā phusantī? ti, kismiṃ vibhūte
na phusanti phassā? Ten\'; āha so nimmito:\
\
          Phasso nu lokasmiṃ kutonidāno?\
          pariggahā vā pi kuto pahūtā?\
          kismiṃ asante na mamattam atthi?\
          kismiṃ vibhūte na phusanti phassā? ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,11.11(=872): Nāmañ ca rūpañ ca paṭicca phasso,\
               icchānidānāni pariggahāni,\
               icchāy\'; asantyā na mamattam atthi,\
               rūpe vibhūte na phusanti phassā. \|\| Nidd_I.11:11
\|\|]{.large}\
\
\
**\[page 276\]**\
*276 Aṭṭhakavaggo. \[S.N. 872*\
     Nāmañ ca rūpañ ca paṭicca phasso ti cakkhuñ ca paṭicca rūpe ca
uppajjati cakkhuviññāṇaṃ, tiṇṇaṃ saṅgati phasso; cakkhuñ ca rūpā ca
rūpasmiṃ, cakkhusamphassaṃ ṭhapetvā sampayuttakā dhammā nāmasmiṃ; evam
pi nāmañ ca rūpañ ca paṭicca phasso. Sotañ ca paṭicca sadde ca uppajjati
sotaviññāṇaṃ, tiṇṇaṃ saṅgati phasso; sotañ saddā ca rūpasmiṃ,
sotasamphassaṃ ṭhapetvā sampayuttakā dhammā nāmasmiṃ; evam pi nāmañ ca
rūpañ ca paṭicca phasso. Ghānañ ca paṭicca gandhe ca uppajjati
ghānaviññāṇaṃ, tiṇṇaṃ saṅgati phasso; ghānañ ca gandhā ca rūpasmiṃ,
ghānasamphassaṃ ṭhapetvā sampayuttakā dhammā nāmasmiṃ; evam pi nāmañ ca
rūpañ ca paṭicca phasso. Jivhañ ca paṭicca rase ca uppajjati
jivhāviññāṇaṃ, tiṇṇaṃ saṅgati phasso; jivhā ca rasā ca rūpasmiṃ,
jivhāsamphassaṃ ṭhapetvā sampayuttakā dhammā nāmasmiṃ; evam pi nāmañ ca
rūpañ ca paṭicca phasso. Kāyañ ca paṭicca phoṭṭhabbe ca uppajjati
kāyaviññāṇaṃ, tiṇṇaṃ saṅgati phasso; kāyo ca phoṭṭhabbo ca rūpasmiṃ,
kāyasamphassaṃ ṭhapetvā sampayuttakā dhammā nāmasmiṃ; evam pi nāmañ ca
rūpañca paṭicca phasso. Manañ ca paṭicca dhamme ca uppajjati
manoviññāṇaṃ, tiṇṇaṃ saṅgati phasso; vatthurūpaṃ rūpasmiṃ, dhammā rūpino
rūpasmiṃ, manosamphassaṃ ṭhapetvā sampayuttakā dhammā nāmasmiṃ; evam pi
nāmañ ca rūpañ ca paṭicca phasso.\
     Icchānidānāni pariggahānī ti. Icchā vuccati taṇhā, yo rāgo sārāgo .
. . pe . . . abhijjhā lobho akusalamūlaṃ.\
Pariggahā ti dve pariggahā, taṇhāpariggaho ca diṭṭhipariggaho ca . . .
pe . . . ayaṃ taṇhāpariggaho . . . pe . . . ayaṃ diṭṭhipariggaho.\
     Icchānidānāni pariggahānī ti pariggahā icchānidānā icchāhetukā
icchāpaccayā icchākāraṇā icchāpabhavā ti, icchānidānāni pariggahāni.\
     Icchāy\'; asantyā na mamattam atthī ti. Icchā vuccati taṇhā, yo
rāgo sārāgo . . . pe . . . abhijjhā lobho akusalamūlaṃ. Mamattā ti dve
mamattā, taṇhāmamattañ ca,\
\
\
**\[page 277\]**\
*S.N. 872\] Kalahavivādasuttaniddeso. 277*\
diṭṭhimamattañ ca . . . pe . . . idaṃ taṇhāmamattaṃ . . . pe . . . idaṃ
diṭṭhimamattaṃ.\
     Icchāy\'; asantyā na mamattam atthī ti icchāya asantyā
asaṃvijjamānāya \'nupalabbhiyamānāya mamattā n\'; atthi, na santi, na
saṃvijjanti, n\'; upalabbhanti, pahīnā samucchinnā vūpasantā
paṭipassaddhā abhabbuppattikā ñāṇagginā daḍḍhā ti, icchāy\'; asantyā na
mamattam atthi.\
     Rūpe vibhūte na phusanti phassā ti. Rūpe ti cattāro ca mahābhūtā,
catunnañ ca mahābhūtānaṃ upādāyarūpaṃ.\
     Rūpe vibhūte ti catūhi kāraṇehi rūpaṃ vibhūtaṃ hoti, ñātavibhūtena
tīraṇavibhūtena pahānavibhūtena samatikkamavibhūtena.\
     Kathaṃ ñātavibhūtena rūpaṃ vibhūtaṃ hoti? Rūpaṃ jānāti: yaṃ kiñci
rūpaṃ, sabbaṃ rūpaṃ, cattāro ca mahābhūtā, catunnañ ca mahābhūtānaṃ
upādāyarūpaṃ ti jānāti passati; evaṃ ñātavibhūtena rūpaṃ vibhūtaṃ hoti.\
     Kathaṃ tīraṇavibhūtena rūpaṃ vibhūtaṃ hoti? Evaṃ ñātaṃ katvā rūpaṃ
tīreti aniccato dukkhato rogato gaṇḍato sallato aghato ābādhato parato
palokato ītito upaddavato bhayato upasaggato calato pabhaṅgato addhuvato
atāṇato aleṇato asaraṇato rittato tucchato suññato anattato ādīnavato
vipariṇāmadhammato asārakato aghamūlato vadhakato vibhavato sāsavato
saṃkhatato mārāmisato jātidhammato jarādhammato byādhidhammato
maraṇadhammato sokaparidevadukkhadomanassupāyāsadhammato
saṃkilesikadhammato samudayato atthaṅgamato assādato ādīnavato
nissaraṇato tīreti; evaṃ tīraṇavibhūtena rūpaṃ vibhūtaṃ hoti.\
\
\
**\[page 278\]**\
*278 Aṭṭhakavaggo. \[S.N. 872*\
     Kathaṃ pahānabhūtena rūpaṃ vibhūtaṃ hoti? Evaṃ tīretvā rūpe
chandarāgaṃ pajahati vinodeti byantīkaroti anabhāvaṃ gameti.\
     Vuttaṃ h\'; etaṃ Bhagavatā: \*Yo rūpe bhikkhave chandarāgo taṃ
pajahatha; evan taṃ pahīnaṃ bhavissati ucchinnamūlaṃ tālāvatthukataṃ
anabhāvaṃ gataṃ āyatiṃ anuppādadhammaṃ; evaṃ pahānavibhūtena rūpaṃ
vibhūtaṃ hoti.\
     Kathaṃ samatikkamavibhūtena rūpaṃ vibhūtaṃ hoti?\
Catasso arūpasamāpattiyo paṭiladdhassa rūpā vibhūtā honti vibhāvitā
atikkantā samatikkantā vītavattā; evaṃ samatikkamavibhūtena rūpaṃ
vibhūtaṃ hoti. Imehi catūhi kāraṇehi rūpaṃ vibhūtaṃ hoti.\
     Rūpe vibhūte na phusanti phassā ti rūpe vibhūte vibhāvite atikkante
samatikkante vītivatte, pañca phassā na phusanti, cakkhusamphasso
sotasamphasso ghānasamphasso jivhāsamphasso kāyasamphasso ti, rūpe
vibhūte na phusanti phassā. Ten\'; āha Bhagavā:\
\
          Nāmañ ca rūpañ ca paṭicca phasso,\
          icchānidānāni pariggahāni,\
          icchāy\'; asantyā na mamattam atthi,\
          rūpe vibhūte na phusanti phassā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,11.12(=873): Kathaṃsametassa vibhoti rūpaṃ?\
               sukhaṃ dukkhaṃ vā pi kathaṃ vibhoti?\
               etam me pabrūhi yathā vibhoti,\
               taṃ jāniyāma iti me mano ahu. \|\| Nidd_I.11:12
\|\|]{.large}\
\
     Kathaṃsametassa vibhoti rūpan? ti kathaṃsametassā ti
kathaṃsametassa kathaṃpaṭipannassa kathamiriyantassa kathaṃpavattentassa
kathaṃpālentassa kathaṃyapentassa kathaṃyāpentassa rūpaṃ vibhoti
vibhāviyyati atikkamiyyati samatikkamiyyati vītivattiyyatī?\
\
\
**\[page 279\]**\
*S.N. 874\] Kalahavivādasuttaniddeso. 279*\
[\[\... content straddling page break has been moved to the page above
\...\]]{.red} ti, kathaṃsametassa vibhoti rūpaṃ?\
     Sukhaṃ dukkhaṃ vā pi kathaṃ vibhotī? ti sukhañ ca dukkhañ ca kathaṃ
vibhoti vibhāviyyati atikkamiyyati samatikkamiyyati vītivattiyyatī? ti,
sukhaṃ dukkhaṃ vā pi kathaṃ vibhoti?\
     Etam me pabrūhi yathā vibhotī ti. Etan ti yaṃ pucchāmi, yaṃ yācāmi,
yaṃ ajjhesāmi, yaṃ pasādemī ti etam me pabrūhī ti brūhi ācikkha desehi
paññāpehi paṭṭhapehi vivara vibhaja uttānīkarohi pakāsehī ti, etam me
pabrūhi.\
     Yathā vibhotī ti yathā vibhoti vibhāviyyati atikkamiyyati
samatikkamiyyati vītivattiyyatī ti, etam me pabrūhi yathā vibhoti.\
     Taṃ jāniyāma iti me mano ahū ti. Taṃ jāneyyāma ājāneyyāma
vijāneyyāma paṭivijāneyyāma paṭivijjheyyāmā ti taṃ jāniyāma. Iti me mano
ahū ti: iti me cittaṃ ahu, iti me saṃkappo ahu, iti me viññāṇaṃ ahū ti,
tam jāniyāma iti me mano ahu. Ten\'; āha so nimmito:\
\
          Kathaṃsametassa vibhoti rūpaṃ?\
          sukhaṃ dukkhaṃ vā pi kathaṃ vibhoti?\
          etaṃ me pabrūhi yathā vibhoti,\
          taṃ jāniyāma iti me mano ahū ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,11.13(=874): Na saññasaññī na visaññasaññī\
               no pi asaññī na vibhūtasaññī,\
               evaṃsametassa vibhoti rūpaṃ,\
               saññānidānā hi papañcasaṃkhā. \|\| Nidd_I.11:13
\|\|]{.large}\
\
     Na saññasāññī na visaññasaññī ti. Saññasaññino vuccanti ye
pakatisaññāya ṭhitā; na pi so pakatisaññāya ṭhito. Visaññasaññino
vuccanti ummattakā, ye ca ukkhittacittā;\
\
\
**\[page 280\]**\
*280 Aṭṭhakavaggo. \[S.N. 874*\
[\[\... content straddling page break has been moved to the page above
\...\]]{.red} na pi so ummattako, no pi khittacitto ti, na saññasaññī na
visaññasaññī.\
     No pi asaññī na vibhūtasannī ti. Asaññino vuccanti
nirodhasamāpannā, ye ca asaññasattā; na pi so nirodhasamāpanno, no pi
asaññasatto. Vibhūtasaññino vuccanti ye catunnaṃ arūpasamāpattīnaṃ
lābhino; na pi so catunnaṃ arūpasamāpattīnaṃ lābhī ti, no pi asaññī na
vibhūtasaññī.\
     Evaṃsametassa vibhoti rūpan ti. Idha bhikkhu sukhassa ca pahānā . .
. pe . . . catutthaṃ jhānaṃ upasampajja viharati. So evaṃsamāhite citte
parisuddhe pariyodāte anaṅgaṇe vigatūpakkilese mudubhūte kammanīye ṭhite
āneñjappatte, ākāsānañcāyatanasamāpattipaṭilābhatthāya cittaṃ
abhinīharati abhininnāmeti arūpamaggasamaṅgī ti. Evaṃsametassā ti
evaṃsametassa evaṃpaṭipannassa evaṃiriyantassa evaṃvattentassa
evaṃpālentassa evaṃyapentassa evaṃyāpentassa rūpaṃ vibhoti vibhāviyyati
atikkamiyyati samatikkamiyyati vītivattiyyatī ti, evaṃsametassa vibhoti
rūpaṃ.\
     Saññānidānā hi papañcasaṃkhā ti. Papañcā yeva papañcasaṃkhā
taṇhāpapañcasaṃkhā diṭṭhipapañcasaṃkhā mānapapañcasaṃkhā saññānidānā
saññāsamudayā saññājātiyā saññāpabhavā ti, saññānidānā hi
papañcasaṃkhā.\
Ten\'; āha Bhagavā:\
\
          Na saññasaññī na visaññasaññī\
          no pi asaññī na vibhūtasaññī,\
          evaṃsametassa vibhoti rūpaṃ,\
          saññānidānā hi papañcasaṃkhā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
**\[page 281\]**\
*S.N. 875\] Kalahavivādasuttaniddeso. 281*\
\
  [Sn_IV,11.14(=875): Yan taṃ apucchimha akittayī no,\
               aññan taṃ pucchāma, tad iṃgha brūhi,\
               ettāvat\'; aggaṃ no vadanti h\'; eke\
               yakkhassa suddhiṃ idha paṇḍitāse,\
               udāhu aññaṃ pi vadanti etto? \|\| Nidd_I.11:14
\|\|]{.large}\
\
     Yan taṃ apucchimha akittayī no ti. Yan taṃ apucchimha ayācimha
ajjhesimha pasādayimha. Akittayī no ti kittitaṃ pakittitaṃ ācikkhitaṃ
desitaṃ paññāpitaṃ paṭṭhapitaṃ vivaṭaṃ vibhattaṃ uttānīkataṃ pakāsitan
ti, yan taṃ apucchimha akittayī no.\
     Aññan taṃ pucchāma, tad iṃgha brūhī ti. Aññan taṃ pucchāma, aññan
taṃ yācāma, aññan taṃ ajjhesāma, aññan taṃ pasādema, uttariṃ taṃ
pucchāma. Tad iṃgha brūhī ti iṃgha brūhi ācikkha desehi paññāpehi
paṭṭhapehi vivara vibhaja uttānīkarohi pakāsehī ti, aññan taṃ pucchāma,
tad iṃgha brūhi.\
     Ettāvat\'; aggaṃ no vadanti h\'; eke yakkhassa suddhiṃ idha
paṇḍitāse ti. Eke samaṇabrāhmaṇā ettāvatā arūpasamāpattiyā aggaṃ seṭṭhaṃ
viseṭṭhaṃ pāmokkhaṃ uttamaṃ pavaraṃ vadanti kathenti bhaṇanti dīpayanti
voharanti. Yakkhassā ti sattassa narassa mānavassa posassa puggalassa
jīvassa jagussa jantussa indagussa manujassa. Suddhin ti suddhiṃ
visuddhiṃ parisuddhiṃ muttiṃ vimuttiṃ parimuttiṃ. Idha paṇḍitāse ti idha
paṇḍitavādā dhīravādā ñāṇavādā hetuvādā lakkhaṇavādā kāraṇavādā
ṭhānavādā sakāya laddhiyā ti, ettāvat\'; aggaṃ no vadanti h\'; eke
yakkhassa suddhiṃ idha paṇḍitāse.\
     Udāhu aññaṃ pi vadanti etto ti. Udāhu eke samaṇabrāhmaṇā etā
arūpasamāpattiyo atikkamitvā samatikkamitvā vītivattitvā etto arūpato
aññaṃ uttariṃ yakkhassa suddhiṃ visuddhiṃ parisuddhiṃ muttiṃ vimuttiṃ
parimuttiṃ vadanti kathenti bhaṇanti dīpayanti voharantī ti,\
\
\
**\[page 282\]**\
*282 Aṭṭhakavaggo. \[S.N. 875*\
[\[\... content straddling page break has been moved to the page above
\...\]]{.red} udāhu aññaṃ pi vadanti etto. Ten\'; āha so nimmito:\
\
          Yan taṃ apucchimha akittayī no,\
          aññan taṃ pucchāma, tad iṃgha brūhi,\
          ettāvat\'; aggaṃ no vadanti h\'; eke\
          yakkhassa suddhiṃ idha panditāse,\
          udāhu aññaṃ pi vadanti etto ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,11.15(=876): Ettāvat\'; aggaṃ pi vadanti h\'; eke\
               yakkhassa suddhiṃ idha paṇḍitāse,\
               tesaṃ pun\'; eke samayaṃ vadanti\
               anupādisese kusalā vadānā. \|\| Nidd_I.11:15
\|\|]{.large}\
\
\
     Ettāvat\'; aggaṃ pi vadanti h\'; eke yakkhassa suddhiṃ idha
paṇḍitāse ti. Sant\'; eke samaṇabrāhmaṇā sassatavādā ettāvatā
arūpasamāpattiyā aggaṃ seṭṭhaṃ viseṭṭhaṃ pāmokkhaṃ uttamaṃ pavaraṃ
vadanti kathenti bhaṇanti dīpayanti voharanti. Yakkhassā ti sattassa
narassa māṇavassa posassa puggalassa jīvassa jagussa jantussa indagussa
manujassa. Suddhin ti suddhiṃ visuddhiṃ parisuddhiṃ muttiṃ vimuttiṃ
parimuttiṃ. Idha paṇḍitāse ti idha paṇḍitavādā dhīravādā ñāṇavādā
hetuvādā lakkhaṇavādā kāraṇavādā ṭhānavādā sakāya laddhiyā ti,
ettāvat\'; aggaṃ pi vadanti h\'; eke yakkhassa suddhiṃ idha paṇḍitāse.\
     Tesaṃ pun\'; eke samayaṃ vadanti anupādisese kusalā vadānā ti tesaṃ
yeva samaṇabrāhmaṇānaṃ eke samaṇabrāhmaṇā ucchedavādā bhavatajjitā
vibhavaṃ abhinandanti. Te sattassa samaṃ upasamaṃ vūpasamaṃ nirodhaṃ
paṭipassaddhaṃ vadanti: yato kira bho ayaṃ attā kāyassa bhedā ucchijjati
vinassati na hoti param maraṇā ettāvatā anupādiseso ti. Kusalā vadānā ti
kusalavādā paṇḍitavādā dhīravādā ñāṇavādā hetuvādā lakkhaṇavādā
kāraṇavādā ṭhānavādā sakāya laddhiyā ti,\
\
\
**\[page 283\]**\
*S.N. 877\] Kalahavivādasuttaniddeso. 283*\
[\[\... content straddling page break has been moved to the page above
\...\]]{.red} tesaṃ pun\'; eke samayaṃ vadanti anupādisese kusalā
vadānā. Ten\'; āha Bhagavā:\
\
          Ettāvat\'; aggaṃ pi vadanti h\'; eke\
          yakkhassa suddhiṃ idha paṇḍitāse,\
          tesaṃ pun\'; eke samayaṃ vadanti\
          anupādisese kusalā vadānā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,11.16(=877): Ete ca ñatvā upanissitā ti\
               ñatvā munī nissaye so vimaṃsī,\
               ñatvā vimutto na vivādam eti,\
               bhavābhavāya na sameti dhīro ti. \|\| Nidd_I.11:16
\|\|]{.large}\
\
     Ete ca ñatvā upanissitā ti. Ete ti diṭṭhigatike. Upanissitā ti
sassatadiṭṭhinissitā ti ñatvā, ucchedadiṭṭhinissitā ti ñatvā,
sassatucchedadiṭṭhinissitā ti ñatvā jānitvā tulayitvā tīrayitvā
vibhāvayitvā vibhūtaṃ katvā ti, ete ca ñatvā upanissitā ti.\
     Ñatvā munī nissaye so vimaṃsī ti. Munī ti monaṃ vuccati ñāṇaṃ . . .
pe . . . saṅgajālam aticca so muni.\
Muni sassatadiṭṭhinissitā ti ñatvā, ucchedadiṭṭhinissitā ti ñatvā,
sassatucchedadiṭṭhinissitā ti ñatvā ti ñatvā jānitvā tulayitvā tīrayitvā
vibhāvayitvā vibhūtaṃ katvā.\
So vimaṃsī ti paṇḍito paññavā buddhimā ñāṇī vibhāvī medhāvī ti, ñatvā
munī nissaye so vimaṃsī.\
     Ñatvā vimutto na vivādam etī ti. Ñatvā jānitvā tulayitvā tīrayitvā
vibhāvayitvā vibhūtaṃ katvā, mutto vimutto parimutto suvimutto
accanta-anupādāvimokkhena, sabbe saṃkhārā aniccā ti ñatvā jānitvā
tulayitvā tīrayitvā vibhāvayitvā vibhūtaṃ katvā, mutto vimutto parimutto
suvimutto accanta-anupādāvimokkhena, sabbe saṃkhārā dukkhā ti, sabbe
dhammā anattā ti . . . pe . . . yaṃ kiñci samudayadhammaṃ sabban taṃ
nirodhadhamman ti ñatvā jānitvā tulayitvā tīrayitvā vibhāvayitvā
vibhūtaṃ katvā,\
\
\
**\[page 284\]**\
*284 Aṭṭhakavaggo. \[S.N. 877*\
[\[\... content straddling page break has been moved to the page above
\...\]]{.red} mutto vimutto parimutto suvimutto
accanta-anupādāvimokkhenā ti ñatvā vimutto.\
     Na vivādam etī ti na kalahaṃ karoti, na bhaṇḍanaṃ karoti, na
viggahaṃ karoti, na vivādaṃ karoti, na medhagaṃ karoti.\
     Vuttaṃ h\'; etaṃ Bhagavatā: \*Evaṃ vimuttacitto kho Aggivessana
bhikkhu na kenaci saṃvadati, na kenaci vivadati, yañ ca loke vuttaṃ tena
ca voharati aparāmasan ti, ñatvā vimutto na vivādam eti.\
     Bhavābhavāya na sameti dhiro ti. Bhavābhavāyā ti bhavābhavāya
kammabhavāya punabbhavāya, kāmabhavāya kammabhavāya; kāmabhavāya
punabbhavāya, rūpabhavāya kammabhavāya, rūpabhavāya punabbhavāya,
arūpabhavāya kammabhavāya, arūpabhavāya punabbhavāya; punappunaṃ
bhavāya, punappunaṃ gatiyā, punappunaṃ upapattiyā punappunaṃ
paṭisandhiyā punappunaṃ attabhāvābhinibbattiyā na sameti, na
samāgacchati, na gaṇhāti, na parāmasati, nābhinivisatī ti. Dhīro ti
dhīro paṇḍito paññavā buddhimā ñāṇī vibhāvī medhāvī ti, bhavābhavāya na
sameti dhīro ti. Ten\'; āha Bhagavā:\
\
          Ete ca ñatvā upanissitā ti\
          ñatvā munī nissaye so vimaṃsī,\
          ñatvā vimutto na vivādam eti,\
          bhavābhavāya na sameti dhīro ti.\
\
     EKĀDASAMO KALAHAVIVĀDASUTTANIDDESO NIṬṬHITO.\
\
\
**\[page 285\]**\
*285*\
CŪḶAVIYŪHASUTTANIDDESO.\
\
  [Sn_IV,12.1(=878): Sakaṃ sakaṃ diṭṭhi paribbasānā\
               viggayha nānā kusalā vadanti:\
               yo evaṃ jānāti, sa vedi dhammaṃ,\
               idaṃ paṭikkosam akevalī so. \|\| Nidd_I.12:1
\|\|]{.large}\
\
     Sakaṃ sakaṃ diṭṭhi paribbasānā ti. Sant\'; eke samaṇabrāhmaṇā
diṭṭhigatikā. Te dvāsaṭṭhiyā diṭṭhigatānaṃ aññataraññataraṃ diṭṭhigataṃ
gahetvā uggahetvā gaṇhitvā parāmasitvā abhinivisitvā, sakāya sakāya
diṭṭhiyā vasanti saṃvasanti āvasanti parivasanti. Yathā āgārikā vā
gharesu vasanti, sāpattikā vā āpattīsu vasanti, sakilesā vā kilesesu
vasanti; evam eva sant\'; eke samaṇabrāhmaṇā diṭṭhigatikā, te
dvāsaṭṭhiyā diṭṭhigatānaṃ aññataraññataraṃ diṭṭhigataṃ gahetvā uggahetvā
gaṇhitvā parāmasitvā abhinivisitvā sakāya sakāya diṭṭhiyā vasanti
saṃvasanti āvasanti parivasantī ti, sakaṃ sakaṃ diṭṭhi paribbasānā.\
     Vigayha nānā kusalā vadantī ti. Viggayhā ti gahetvā uggahetvā
gaṇhitvā parāmasitvā abhinivisitvā. Nānā vadantī ti nānā vadanti,
vividhaṃ vadanti, aññoññaṃ vadanti, puthu vadanti, na ekaṃ vadanti.
Vadanti kathenti bhaṇanti dīpayanti voharanti. Kusalā ti kusalavādā
paṇḍitavādā dhīravādā ñāṇavādā hetuvādā lakkhaṇavādā kāraṇavādā
ṭhānavādā sakāya laddhiyā ti,\
\
\
**\[page 286\]**\
*286 Aṭṭhakavaggo. \[S.N. 878*\
[\[\... content straddling page break has been moved to the page above
\...\]]{.red} viggayha nānā kusalā vadanti.\
     Yo evaṃ jānāti sa vedi dhamman ti yo imaṃ dhammaṃ diṭṭhiṃ paṭipadaṃ
maggaṃ jānāti, so dhammaṃ vedi aññāsi apassi paṭivijjhī ti, yo evaṃ
jānāti sa vedi dhammaṃ.\
     Idaṃ patikkosam akevalī so ti yo imaṃ dhammaṃ diṭṭhiṃ paṭipadaṃ
maggaṃ paṭikkosati, akevalī so, asamatto so, aparipuṇṇo so, hīno nihīno
omako lāmako jatukko paritto ti, idaṃ paṭikkosam akevalī so. Ten\'; āha
so nimmito:\
\
          Sakaṃ sakaṃ diṭṭhi paribbasānā\
          viggayha nānā kusalā vadanti:\
          yo evaṃ jānāti, sa vedi dhammaṃ,\
          idaṃ paṭikkosam akevalī so ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,12.2(=879): Evam pi viggayha vivādiyanti,\
               bālo paro akusalo ti cāhu,\
               sacco nu vādo katamo imesaṃ?\
               sabb\'; eva hīme kusalā vadānā. \|\| Nidd_I.12:2
\|\|]{.large}\
\
     Evam pi viggayha vivādiyantī ti evaṃ gahetvā uggahetvā gaṇhitvā
parāmasitvā abhinivisitvā vivādiyanti, kalahaṃ karonti, bhaṇḍanaṃ
karonti, viggahaṃ karonti, vivādaṃ karonti, medhagaṃ karonti: na tvaṃ
imaṃ dhammavinayaṃ ājānāsi . . . pe . . . nibbedhehi vā sace pahosī ti,
evam pi viggayha vivādiyanti.\
     Bālo paro akusalo ti cāhū ti paro bālo hīno nihīno omako lāmako
jatukko paritto akusalo avidvā avijjāgato añāṇī avibhāvī duppañño ti
evam āhaṃsu, evaṃ kathenti,\
\
\
**\[page 287\]**\
*S.N. 880\] Cūḷaviyūhasuttaniddeso. 287*\
[\[\... content straddling page break has been moved to the page above
\...\]]{.red} evaṃ bhaṇanti, evaṃ dīpayanti, evaṃ voharantī ti, bālo
paro akusalo ti cāhu.\
     Sacco nu vādo katamo imesan? ti imesaṃ samaṇabrāhmaṇānaṃ vādo
katamo sacco taccho tatho bhūto yāthāvo aviparitto ti, sacco nu vādo
katamo imesaṃ?\
     Sabb\'; eva hīme kusalā vadānā ti sabb\'; ev\'; ime samaṇabrāhmaṇā
kusalavādā paṇḍitavādā dhīravādā ñāṇavādā hetuvādā lakkhaṇavādā
kāraṇavādā ṭhānavādā sakāya laddhiyā ti, sabb\'; eva hīme kusalā vadānā.
Ten\'; āhu so nimmito:\
\
          Evam pi viggayha vivādiyanti,\
          bālo paro akusalo ti cāhu,\
          sacco nu vādo katamo imesaṃ?\
          sabb\'; eva hīme kusalā vadānā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,12.3(=880): Parassa ve dhammam anānujānaṃ\
               bālo mako hoti nihīnapañño,\
               sabb\'; eva bālā sunihīnapaññā,\
               sabb\'; ev\'; ime diṭṭhiparibbasānā. \|\| Nidd_I.12:3
\|\|]{.large}\
\
     Parassa ve dhammam anānujānan ti parassa dhammaṃ diṭṭhiṃ paṭipadaṃ
maggaṃ anānujānanto anānupassanto anānumaññanto anānumodanto ti, parassa
ve dhammam anānujānaṃ.\
     Bālo mako hoti nihīnapañño ti paro bālo hoti hīno nihīno omako
lāmako jatukko paritto hīnapañño nihīnapañño omakapañño lāmakapañño
jatukkapañño parittapañño ti, bālo mako hoti nihīnapañño.\
     Sabb\'; eva bālā sunihīnapaññā ti sabb\'; ev\'; ime samaṇabrāhmaṇā
bālā hīnā nihīnā omakā lāmakā jatukkā parittā. Sabb\'; eva hīnapaññā
nihīnapaññā omakapaññā lāmakapaññā jatukkapaññā parittapaññā ti,\
\
\
**\[page 288\]**\
*288 Aṭṭhakavaggo. \[S.N. 880*\
[\[\... content straddling page break has been moved to the page above
\...\]]{.red} sabb\'; eva bālā sunihīnapaññā.\
     Sabb\'; ev\'; ime diṭṭhiparibbasānā ti sabb\'; ev\'; ime
samaṇabrāhmaṇā diṭṭhigatikā. Te dvāsaṭṭhiyā diṭṭhigatānaṃ
aññataraññataraṃ diṭṭhigataṃ gahetvā uggahetvā gaṇhitvā parāmasitvā
abhinivisitvā sakāya sakāya diṭṭhiyā vasanti saṃvasanti āvasanti
parivasanti. Yathā āgārikā vā gharesu vasanti, sāpattikā vā āpattīsu
vasanti, sakilesā vā kilesesu vasanti, evam eva sabb\'; ev\'; ime
samaṇabrāhmaṇā diṭṭhigatikā, te dvāsaṭṭhiyā diṭṭhigatānaṃ
aññataraññataraṃ diṭṭhigataṃ gahetvā uggahetvā gaṇhitvā parāmasitvā
abhinivisitvā sakāya sakāya diṭṭhiyā vasanti saṃvasanti āvasanti
parivasantī ti, sabb\'; ev\'; ime diṭṭhiparibbasānā.\
Ten\'; āha Bhāgava:\
\
          Parassa ve dhammam anānujānaṃ\
          bālo mako hoti nihīnapañño,\
          sabb\'; eva bālā sunihīnapaññā,\
          sabb\'; ev\'; ime diṭṭhiparibbasānā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,12.4(=881): Sandiṭṭhiyā ce pana vīvadātā\
               saṃsuddhapaññā kusalā matīmā,\
               na tesaṃ koci parihīnapañño,\
               diṭṭhī hi tesaṃ pi tathā samattā. \|\| Nidd_I.12:4
\|\|]{.large}\
\
     Sandiṭṭhiyā ce pana vīvadātā ti sakāya diṭṭhiyā, sakāya khantiyā,
sakāya ruciyā, sakāya laddhiyā vīvadātā pariyodātā asaṅkiliṭṭhā ti,
sandiṭṭhiyā ce pana vīvadātā.\
\
\
**\[page 289\]**\
*S.N. 882\] Cūḷaviyūhasuttaniddeso. 289*\
     Saṃsuddhapaññā kusalā matīmā ti. Suddhapaññā visuddhapaññā
parisuddhapaññā vodātapaññā pariyodātapaññā. Athavā suddhadassanā
visuddhadassanā parisuddhadassanā vodātadassanā pariyodātadassanā ti,
saṃsuddhapaññā. Kusalā ti. Kusalā paṇḍitā paññavanto buddhimanto ñāṇino
vibhāvino medhāvino ti, saṃsuddhapaññā kusalā. Matīmā ti matimā paṇḍitā
paññavanto buddhimanto ñāṇino vibhāvino medhāvino ti, saṃsuddhapaññā
kusalā matīmā.\
     Na tesaṃ koci parihīnapañño ti tesaṃ samaṇabrāhmaṇānaṃ na koci
hīnapañño nihīnapañño omakapañño lāmakapañño jatukkapañño parittapañño.
Athavā sabb\'; eva aggapaññā seṭṭhapaññā viseṭṭhapaññā pāmokkhapaññā
uttamapaññā pavarapaññā ti,na tesaṃ koci parihīnapañño.\
     Diṭṭhī hi tesaṃ pi tathā samattā ti tesaṃ samaṇabrāhmaṇānaṃ diṭṭhi
tathā samattā samādinnā gahitā parāmaṭṭhā abhiniviṭṭhā ajjhositā
adhimuttā ti, diṭṭhī hi tesaṃ pi tathā samattā. Ten\'; āha Bhagavā:\
\
          Sandiṭṭhiyā ce pana vīvadātā\
          saṃsuddhapaññā kusalā matīmā,\
          na tesaṃ koci parihīnapañño,\
          diṭṭhī hi tesaṃ pi tathā samattā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,12.5(=882): Na vāham etam tathivan ti brūmi,\
               yam āhu bālā mithu aññamaññaṃ:\
               sakaṃ sakaṃ diṭṭhim akaṃsu saccaṃ,\
               tasmā hi bālo ti paraṃ dahanti. \|\| Nidd_I.12:5
\|\|]{.large}\
\
\
**\[page 290\]**\
*290 Aṭṭhakavaggo. \[S.N. 882*\
     Na vāham etaṃ tathivan ti brūmī ti. Nā ti paṭikkhepo. Etan ti
dvāsaṭṭhidiṭṭhigatan ti nāhaṃ etaṃ tathaṃ tacchaṃ bhūtaṃ yāthāvaṃ
aviparittan ti brūmi ācikkhāmi desemi paññāpemi paṭṭhapemi vivarāmi
vibhajāmi uttānīkaromi pakāsemī ti, na vāham etaṃ tathivan ti brūmi.\
     Yam āhu bālā mithu aññamaññan ti. Mithū ti dve janā, dve
kalahakārakā, dve bhaṇḍanakārakā, dve bhassakārakā, dve vivādakārakā,
dve adhikaraṇakārakā, dve vādino, dve sallāpakā. Te aññamaññaṃ bālo hīno
nihīno omako lāmako jatukko paritto ti evam āhaṃsu, evaṃ kathenti, evaṃ
bhaṇanti, evaṃ dīpayanti, evaṃ voharantī ti, yam āhu bālā mithu
aññamaññaṃ.\
     Sakaṃ sakaṃ diṭṭhiṃ akaṃsu saccan ti sassato loko, idam eva saccaṃ,
mogham aññan ti sakaṃ sakaṃ diṭṭhim akaṃsu saccaṃ. Asassato loko, idam
eva saccaṃ, mogham aññan ti . . . pe . . . n\'; eva hoti na na hoti
tathāgato param maraṇā, idam eva saccaṃ, mogham aññan ti, sakaṃ sakaṃ
diṭṭhim akaṃsu saccaṃ.\
     Tasmā hi bālo ti paraṃ dahantī ti. Tasmā ti tasmā taṃkāraṇā taṃhetu
taṃpaccayā taṃnidānā paraṃ bālo hīno nihīno omako lāmako jatukko paritto
ti dahanti passanti dakkhanti olokenti nijjhāyanti upaparikkhantī ti,
tasmā hi bālo ti paraṃ dahanti. Ten\'; āha Bhagavā:\
\
          Na vāham etaṃ tathivan ti brūmi,\
          yam āhu bālā mithu aññamaññaṃ:\
          sakaṃ sakaṃ diṭṭhim akaṃsu saccaṃ,\
          tasmā hi bālo ti paraṃ dahantī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
**\[page 291\]**\
*S.N. 883\] Cūḷaviyūhasuttaniddeso. 291*\
\
  [Sn_IV,12.6(=883): Yam āhu saccaṃ tathivan ti eke,\
               tam āhu aññe pi tucchaṃ musā ti,\
               evam pi viggayha vivādiyanti,\
               kasmā na ekaṃ samaṇā vadanti? \|\| Nidd_I.12:6
\|\|]{.large}\
\
     Yam āhu saccaṃ tathivan ti eke ti yaṃ dhamman diṭṭhiṃ paṭipadaṃ
maggaṃ eke samaṇabrāhmaṇā: idaṃ saccaṃ tacchaṃ bhūtaṃ yāthāvaṃ
aviparittan ti evaṃ āhaṃsu, evaṃ kathenti, evaṃ bhaṇanti, evaṃ
dīpayanti, evaṃ voharantī ti, yam āhu saccaṃ tathivan ti eke.\
     Tam āhu aññe pi tucchaṃ musā tī ti tam eva dhammaṃ diṭṭhiṃ
paṭipadaṃ maggaṃ eke samaṇabrāhmaṇā: etaṃ tucchaṃ, etaṃ musā, etaṃ
abhūtaṃ, etaṃ alikaṃ, etaṃ ayāthāvan ti evam āhaṃsu evaṃ kathenti, evaṃ
bhaṇanti, evaṃ dīpayanti, evaṃ voharantī ti, tam āhu aññe pi tucchaṃ
musā ti.\
     Evam pi viggayha vivādiyantī ti evaṃ gahetvā uggahetvā gaṇhitvā
parāmasitvā abhinivisitvā vivādiyanti, kalahaṃ karonti, bhaṇḍanaṃ
karonti, viggahaṃ karonti, vivādaṃ karonti, medhagaṃ karonti: na tvaṃ
imaṃ dhammavinayaṃ ājānāsi . . . pe . . . nibbedhehi vā sace pahosī ti,
evam pi viggayha vivādiyanti.\
     Kasmā na ekaṃ samaṇā vadantī? ti. Kasmā ti kasmā kiṃkāraṇā kiṃhetu
kiṃpaccayā kiṃnidānā kiṃsamudayā kiṃjātikā kiṃpabhavā na ekaṃ vadanti,
nānā vadanti, vividhaṃ vadanti, aññoññaṃ vadanti, puthu vadanti kathenti
bhaṇanti dīpayanti voharantī ti, kasmā na ekaṃ samaṇā vadanti. Ten\';
āha so nimmito:\
\
\
**\[page 292\]**\
*292 Aṭṭhakavaggo. \[S.N. 883*\
\
          Yam āhu saccaṃ tathivan ti eke,\
          tam āhu aññe pi tucchaṃ musā ti,\
          evam pi viggayha vivādiyanti,\
          kasmā na ekaṃ samaṇā vadantī? ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,12.7(=884): Ekaṃ hi saccaṃ na dutīyam atthi,\
               yasmiṃ pajā no vivade pajānaṃ,\
               nānā te saccāni sayaṃ thunanti,\
               tasmā na ekaṃ samaṇā vadanti. \|\| Nidd_I.12:7
\|\|]{.large}\
\
     Ekaṃ hi saccaṃ na dutīyam atthī ti. Ekaṃ saccaṃ vuccati
dukkhanirodho nibbānaṃ, yo so sabbasaṃkhārasamatho
sabbūpadhipaṭinissaggo taṇhakkhayo virāgo nirodho nibbānaṃ. Athavā ekaṃ
saccaṃ vuccati maggasaccaṃ niyyānasaccaṃ dukkhanirodhagāminī paṭipadā
ariyo aṭṭhaṅgiko maggo, seyyathīdaṃ sammādiṭṭhi sammāsaṃkappo sammāvācā
sammākammanto sammā-ājīvo sammāvāyāmo sammāsati sammāsamādhī ti, ekaṃ hi
saccaṃ na dutīyam atthi.\
     Yasmiṃ pajā no vivade pajānan ti. Yasmin ti yamhi sacce. Pajā ti
sattādhivacanaṃ. Pajā yaṃ saccaṃ pajānantā ājānantā vijānantā
paṭivijānantā pativijjhantā na kalahaṃ kareyya na bhaṇḍanaṃ kareyya, na
viggahaṃ kareyya, na vivādaṃ kareyya, na medhagaṃ kareyya, kalahaṃ
bhaṇḍanaṃ viggahaṃ vivādaṃ medhagaṃ pajaheyya vinodeyya byantīkareyya
anabhāvaṃ gameyyā ti, yasmiṃ pajā no vivade pajānaṃ.\
     Nānā te saccāni sayaṃ thunantī ti nānā te saccāni sayaṃ thunanti
vadanti kathenti bhaṇanti dīpayanti voharanti: sassato loko, idam eva
saccaṃ, mogham aññan ti sayaṃ thunanti vadanti kathenti bhaṇanti
dīpayanti voharanti;\
\
\
**\[page 293\]**\
*S.N. 885\] Cūḷaviyūhasuttaniddeso. 293*\
[\[\... content straddling page break has been moved to the page above
\...\]]{.red} asassato loko . . . pe . . . n\'; eva hoti na na hoti
tathāgato param maraṇā, idam eva saccaṃ, mogham aññan ti sayaṃ thunanti
vadanti kathenti bhaṇanti dīpayanti voharantī ti, nānā te saccāni sayaṃ
thuṇanti.\
     Tasmā na ekaṃ samaṇā vadantī ti. Tasmā ti tasmā taṃkāraṇā taṃhetu
taṃpaccayā taṃnidānā na ekaṃ vadanti, nānā vadanti, vividhaṃ vadanti,
aññoññaṃ vadanti, puthu vadanti kathenti bhaṇanti dīpayanti voharantī
ti, tasmā na ekaṃ samaṇā vadanti. Ten\'; āha Bhagavā:\
\
          Ekaṃ hi saccaṃ na dutīyam atthi,\
          yasmiṃ pajā no vivade pajānaṃ,\
          nānā te saccāni sayaṃ thunanti,\
          tasmā na ekaṃ samaṇā vadantī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,12.8(=885): Kasmā nu saccāni vadanti nānā\
               pavādiyāse kusalā vadānā?\
               saccāni suttāni bahūni nānā,\
               udāhu te takkam anussaranti? \|\| Nidd_I.12:8
\|\|]{.large}\
\
     Kasmā nu saccāni vadanti nānā ti. Kasmā ti kasmā kiṃkāraṇā kiṃhetu
kiṃpaccayā kiṃnidānā saccāni nānā vadanti, vividhāni vadanti, aññoññāni
vadanti, puthūni vadanti, kathenti bhaṇanti dīpayanti voharantī ti,
kasmā nu saccāni vadanti nānā.\
     Pavādiyāse kusalā vadānā ti. Pavādiyāse ti vippavadantī ti pi
pavādiyāse. Athavā sakaṃ sakaṃ diṭṭhigataṃ pavadanti kathenti bhaṇanti
dīpayanti voharanti: sassato loko, idam eva saccaṃ mogham aññan ti
pavadanti kathenti bhaṇanti dīpayanti voharanti: asassato loko . . . pe
. . . n\'; eva hoti na na hoti tathāgato param maraṇā, idam eva saccaṃ
mogham aññan ti pavadanti kathenti bhaṇanti dīpayanti voharanti.\
\
\
**\[page 294\]**\
*294 Aṭṭhakavaggo. \[S.N. 885*\
     Kusalā vadānā ti kusalavādā paṇḍitavādā dhīravādā ñāṇavādā hetuvādā
lakkhaṇavādā kāraṇavādā ṭhānavādā sakāya laddhiyā ti, pavādiyāse
kusalāvadānā.\
     Saccāni suttāni bahūni nānā ti saccāni sutāni bahūni nānāni
vividhāni aññoññāni puthūnī ti, saccāni suttāni bahūni nānā.\
     Udāhu te takkam anussarantī? ti udāhu takkena vitakkena saṃkappena
yāyanti niyyanti vuyhanti saṃhariyantī ti, evam pi udāhu te takkam
anussaranti? Athavā takkapariyāhataṃ vīmaṃsānucaritaṃ sayaṃ pāṭibhānaṃ
vadanti kathenti bhaṇanti dīpayanti voharantī ti, evam pi udāhu te
takkam anussaranti. Ten\'; āha so nimmito:\
\
          Kasmā nu saccāni vadanti nānā\
          pavādiyāse kusalā vadānā?\
          saccāni suttāni bahūni nānā,\
          udāhu te takkam anussarantī? ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,12.9(=886): Na h\'; eva saccāni bahūni nānā,\
               aññatra saññāya niccāni loke,\
               takkañ ca diṭṭhīsu pakappayitvā\
               saccaṃ musā ti dvayadhammam āhu. \|\| Nidd_I.12:9
\|\|]{.large}\
\
\
     Na h\'; eva saccāni bahūni nānā ti na h\'; eva saccāni bahukāni
nānāni vividhāni aññoññāni puthūnī ti, na h\'; eva saccāni bahūni nānā.\
     Aññatra saññāya niccāni loke ti. Aññatra saññāya niccagāhā ekañ
ñeva saccaṃ loke kathiyati bhaṇiyati dīpayati vohariyati: dukkhanirodho
nibbānaṃ, yo so sabbasaṃkhārasamatho sabbūpadhipaṭinissaggo taṇhakkhayo
virāgo nirodho nibbānaṃ. Athavā ekaṃ saccaṃ vuccati maggasaccaṃ
niyyānasaccaṃ dukkhanirodhagāminī paṭipadā, ariyo aṭṭhaṅgiko maggo,
seyyathīdaṃ sammādiṭṭhi\
\
\
**\[page 295\]**\
*S.N. 887\] Cūḷaviyūhasuttaniddeso. 295*\
[\[\... content straddling page break has been moved to the page above
\...\]]{.red} . . . pe . . . sammāsamādhī ti, aññatra saññāya niccāni
loke.\
     Takkañ ca diṭṭhīsu pakappayitvā saccaṃ musā ti dvayadhammam āhū ti
takkaṃ vitakkaṃ saṃkappaṃ takkayitvā vitakkayitvā saṃkappayitvā
diṭṭhigatāni janenti sañjanenti nibbattenti abhinibbattenti;
diṭṭhigatāni janetvā sañjanetvā nibbattetvā abhinibbattetvā: mayhaṃ
saccaṃ, tuyhaṃ musā ti evam āhaṃsu, evaṃ kathenti, evaṃ bhaṇanti, evaṃ
dīpayanti, evaṃ voharantī ti, takkañ ca diṭṭhīsu pakappāyitvā saccaṃ
musā ti dvayadhammam āhu. Ten\'; āha Bhagavā:\
\
          Na h\'; eva saccāni bahūni nānā,\
          aññatra saññāya niccāni loke,\
          takkañ ca diṭṭhīsu pakappayitvā\
          saccaṃ musā ti dvayadhammam āhū ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,12.10(=887): Diṭṭhe sute sīlavate mute vā\
               ete ca nissāya vimānadassī\
               vinicchaye ṭhatvā pahassamāno\
               bālo paro akusalo ti c\'; āha. \|\| Nidd_I.12:10
\|\|]{.large}\
\
     Diṭṭhe sute sīlavate mute vā ete ca nissāya vimānadassī ti diṭṭhaṃ
vā diṭṭhisuddhiṃ vā sutaṃ vā sutasuddhiṃ vā sīlaṃ vā sīlasuddhiṃ vā
vattaṃ vā vattasuddhiṃ vā mutaṃ vā mutasuddhiṃ vā nissāya upanissāya
gaṇhitvā parāmasitvā abhinivisitvā ti, diṭṭhe sute sīlavate mute vā.\
Ete ca nissāya vimānadassī ti na sammānetī ti pi vimānadassī, athavā
domanassaṃ janetī ti pi vimānadassī ti, diṭṭhe sute sīlavate mute vā ete
ca nissāya vimānadassī.\
     Vinicchaye ṭhatvā pahassamāno ti. Vinicchayā vuccanti dvāsaṭṭhī
diṭṭhigatāni.\
\
\
**\[page 296\]**\
*296 Aṭṭhakavaggo. \[S.N. 887*\
[\[\... content straddling page break has been moved to the page above
\...\]]{.red} Diṭṭhivinicchaye vinicchitadiṭṭhiyā ṭhatvā patiṭṭhahitvā
gaṇhitvā parāmasitvā abhinivisitvā ti, vinicchaye ṭhatvā. Pahassamāno ti
tuṭṭho hoti, haṭṭho pahaṭṭho attamano paripuṇṇasaṃkappo. Athavā
dantavidaṃsakaṃ hassamāno ti, vinicchaye ṭhatvā pahassamāno.\
     Bālo paro akusalo ti c\'; āhā ti paro bālo hīno nihīno omako lāmako
jatukko paritto akusalo avidvā avijjāgato añāṇī avibhāvī amedhāvī
duppañño ti evam āha, evaṃ katheti, evaṃ bhaṇati, evaṃ dīpayati, evaṃ
voharatī ti, bālo paro akusalo ti c\'; āha. Ten\'; āha Bhagavā:\
\
          Diṭṭhe sute sīlavate mute vā\
          ete ca nissāya vimānadassī\
          vinicchaye ṭhatvā pahassamāno\
          bālo paro akusalo ti c\'; āha ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,12.11(=888): Yen\'; eva bālo ti paraṃ dahāti,\
               ten\'; ātumānaṃ kusalo ti c\'; āha;\
               sayam attanā so kusalo vadāno\
               aññaṃ vimāneti, tath\'; eva pāvā. \|\| Nidd_I.12:11
\|\|]{.large}\
\
     Yen\'; eva bālo ti paraṃ dahātī ti yena hetunā, yena paccayena,
yena kāraṇena, yena pabhavena paraṃ bālato hīnato nihīnato omakato
lāmakato jatukkato parittato dahati passati dakkhati oloketi nijjhāyati
upaparikkhatī ti, yen\'; eva bālo ti paraṃ dahāti.\
     Ten\'; ātumānaṃ kusalo ti c\'; āhā ti. Ātumā vuccati attā. So pi
ten\'; eva hetunā, tena paccayena, tena kāraṇena, tena pabhavena attānaṃ
āha: aham asmi kusalo paṇḍito paññavā buddhimā ñāṇī vibhāvī medhāvī ti,\
\
\
**\[page 297\]**\
*S.N. 889\] Cūḷaviyūhasuttaniddeso. 297*\
[\[\... content straddling page break has been moved to the page above
\...\]]{.red} ten\'; ātumānaṃ kusalo ti c\'; āha.\
     Sayam attanā so kusalo vadāno ti sayaṃ attānaṃ kusalavādo
paṇḍitavādo dhīravādo ñāṇavādo hetuvādo lakkhaṇavādo kāraṇavādo
ṭhānavādo sakāya laddhiyā ti, sayam attanā so kusalo vadāno.\
     Aññaṃ vimāneti, tath\'; eva pāvā ti. Na sammānetī ti pi aññaṃ
vimāneti; athavā domanassaṃ janetī ti pi, aññaṃ vimāneti. Tath\'; eva
pāvā ti. Tath\'; eva taṃ diṭṭhigataṃ pāvadati: iti p\'; ayaṃ puggalo
micchādiṭṭhiko viparittadassano ti, aññaṃ vimāneti tath\'; eva pāvā.
Ten\'; āha Bhagavā:\
\
          Yen\'; eva bālo ti paraṃ dahāti,\
          ten\'; ātumānaṃ kusalo ti c\'; āha;\
          sayam attanā so kusalo vadāno\
          aññaṃ vimāneti, tath\'; eva pāvā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,12.12(=889): Atīsaraṃdiṭṭhiyā so samatto\
               mānena matto paripuṇṇamānī\
               sayam eva sāmaṃ manasābhisitto,\
               diṭṭhī hi sā tassa tathā samattā. \|\| Nidd_I.12:12
\|\|]{.large}\
\
     Atīsaraṃdiṭṭhiyā so samatto ti. Atisāradiṭṭhiyo vuccanti dvāsaṭṭhī
diṭṭhigatāni. Kiṃkāraṇā atisāradiṭṭhiyo vuccanti dvāsaṭṭhī diṭṭhigatāni?
Sabbā tā diṭṭhiyo kāraṇātikkantā lakkhaṇātikkantā hīnātikkantā taṃkāraṇā
atisāradiṭṭhiyo vuccanti dvāsaṭṭhī diṭṭhigatāni.\
\
\
**\[page 298\]**\
*298 Aṭṭhakavaggo. \[S.N. 889*\
Sabbe pi titthiyā atisāradiṭṭhiyā. Kiṃkāraṇā sabbe pi titthiyā
atisāradiṭṭhiyā? Te aññamaññaṃ atikkamitvā samatikkamitvā vītivattetvā
diṭṭhigatāni janenti sañjanenti nibbattenti abhinibbattenti; taṃkāraṇā
sabbe pi titthiyā atisāradiṭṭhiyā. So samatto ti atisāradiṭṭhiyā samatto
paripuṇṇo anomo ti, atīsaraṃdiṭṭhiyā so samatto.\
     Mānena matto paripuṇṇamānī ti sakāya diṭṭhiyā mānena matto pamatto
ummatto adhimatto ti, mānena matto.\
Paripuṇṇamānī ti paripuṇṇamānī samattamānī anomamānī ti, mānena matto
paripuṇṇamānī.\
     Sayam eva sāmaṃ manasābhisitto ti. Sayam eva attānaṃ cittena
abhisiñcati: aham asmi kusalo paṇḍito paññavā buddhimā ñāṇī vibhāvī
medhāvī ti, sayam eva sāmaṃ manasābhisitto.\
     Diṭṭhī hi sā tassa tathā samattā ti tassa sā diṭṭhi tathā samattā
samādiṇṇā gahitā parāmaṭṭhā abhiniviṭṭhā ajjhositā adhimuttā ti, diṭṭhī
hi sā tassa tathā samattā. Ten\'; āha Bhagavā:\
\
          Atīsaraṃdiṭṭhiyā so samatto\
          mānena matto paripuṇṇamānī\
          sayam eva sāmaṃ manasābhisitto,\
          diṭṭhī hi sā tassa tathā samattā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,12.13(=890): Parassa ce hi vacasā nihīno,\
               tumo sahā hoti nihīnapañño;\
               athavā sayaṃ vedagū hoti dhīro,\
               na koci bālo samaṇesu atthi. \|\| Nidd_I.12:13
\|\|]{.large}\
\
\
**\[page 299\]**\
*S.N. 891\] Cūḷaviyūhasuttaniddeso. 299*\
     Parassa ce hi vacasā nihīno ti. Parassa ce vācāya vacanena
ninditakāraṇā garahitakāraṇā upavaditakāraṇā paro bālo hoti hīno nihīno
omako lāmako jatukko paritto ti, parassa ce hi vacasā nihīno.\
     Tumo sahā hoti nihīnapañño ti so pi ten\'; eva saha hoti hīnapañño
nihīnapañño omakapañño lāmakapañño jatukkapañño parittapañño ti, tumo
sahā hoti nihīnapañño.\
     Athavā sayaṃ vedagū hoti dhīro ti. Athavā sayam vedagū hoti dhīro
paṇḍito paññavā buddhimā ṇāṇī vibhāvī medhāvī ti, athavā sayaṃ vedagū
hoti dhīro.\
     Na koci bālo samaṇesu atthī ti samaṇesu na koci bālo hīno nihīno
omako lāmako jatukko paritto atthi; sabb\'; eva aggapaññā seṭṭhapaññā
viseṭṭhapaññā pāmokkhapaññā uttamapaññā pavarapaññā ti, na koci bālo
samaṇesu atthi. Ten\'; āha Bhagavā:\
\
          Parassa ce hi vacasā nihīno,\
          tumo sahā hoti nihīnapañño;\
          athavā sayaṃ vedagū hoti dhīro,\
          na koci bālo samaṇesu atthī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,12.14(=891): Aññaṃ ito yābhivadanti dhammaṃ,\
               aparaddhā suddhim akevalī te,\
               evam pi titthyā puthuso vadanti\
               sandiṭṭhirāgena hi tyābhirattā. \|\| Nidd_I.12:14
\|\|]{.large}\
\
     Aññaṃ ito yābhivadanti dhammaṃ aparaddhā suddhim akevalī te ti ito
aññaṃ dhammaṃ diṭṭhiṃ paṭipadaṃ maggaṃ ye abhivadanti,\
\
\
**\[page 300\]**\
*300 Aṭṭhakavaggo. \[S.N. 891*\
[\[\... content straddling page break has been moved to the page above
\...\]]{.red} te suddhimaggaṃ visuddhimaggaṃ parisuddhimaggaṃ
vodātamaggaṃ pariyodātamaggaṃ viraddhā aparaddhā khalitā gaḷitā aññāya
aparaddhā akevalī te, asamattā te, aparipuṇṇā te, hīnā nihīnā omakā
lāmakā jatukkā parittā ti, aññaṃ ito yābhivadanti dhammaṃ aparaddhā
suddhim akevalī te.\
     Evam pi titthyā puthuso vadantī ti. Titthaṃ vuccati diṭṭhigataṃ;
titthyā vuccanti diṭṭhigatikā; puthudiṭṭhiyā puthudiṭṭhigatāni vadanti
kathenti bhaṇanti dīpayanti voharantī ti, evam pi titthyā puthuso
vadanti.\
     Sandiṭṭhirāgena hi tyābhirattā ti sakāya diṭṭhiyā diṭṭhirāgena
rattā abhirattā ti, sandiṭṭhirāgena hi tyābhirattā.\
Ten\'; āha Bhagavā:\
\
          Aññaṃ ito yābhivadanti dhammaṃ,\
          aparaddhā suddhim akevalī te,\
          evaṃ pi titthyā puthuso vadanti\
          sandiṭṭhirāgena hi tyābhirattā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,12.15(=892): Idh\'; eva suddhiṃ iti vādiyanti,\
               nāññesu dhammesu visuddhim āhu,\
               evam pi titthyā puthuso niviṭṭhā\
               sakāyane tattha daḷhaṃ vadānā. \|\| Nidd_I.12:15
\|\|]{.large}\
\
     Idh\'; evā suddhiṃ iti vādiyantī ti idha suddhiṃ visuddhiṃ
parisuddhiṃ muttiṃ vimuttiṃ parimuttiṃ vadanti kathenti bhaṇanti
dīpayanti voharanti: sassato loko, idam eva saccaṃ, mogham aññan ti idha
suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti
kathenti bhaṇanti dīpayanti voharanti: asassato loko . . . pe . . . n\';
eva hoti na na hoti tathāgato param maraṇā, idam eva saccaṃ, mogham
aññan ti idha suddhiṃ visuddhiṃ parisuddhiṃ muttiṃ vimuttiṃ parimuttiṃ
vadanti kathenti bhaṇanti dīpayanti voharantī ti,\
\
\
**\[page 301\]**\
*S.N. 893\] Cūḷaviyūhasuttaniddeso. 301*\
[\[\... content straddling page break has been moved to the page above
\...\]]{.red} idh\'; eva suddhiṃ iti vādiyanti.\
     Nāññesu dhammesu visuddhim āhū ti attano satthāraṃ dhammakkhānaṃ
gaṇaṃ diṭṭhiṃ paṭipadaṃ maggaṃ ṭhapetvā sabbe paravāde khipanti
ukkhipanti parikkhipanti: so satthā na sabbaññū, dhammo na svākkhāto,
gaṇo na supaṭipanno, diṭṭhi na bhaddikā, paṭipadā na supaññattā, maggo
na niyyāniko; n\'; atth\'; ettha suddhi vā visuddhi vā parisuddhi vā
mutti vā vimutti vā parimutti vā, n\'; atth\'; ettha sujjhanti vā
visujjhanti vā parisujjhanti vā muccanti vā vimuccanti vā parimuccanti
vā, hīnā nihīnā omakā lāmakā jatukkā parittā ti, evam āhaṃsu, evaṃ
kathenti, evaṃ bhaṇanti, evaṃ dīpayanti, evaṃ voharantī ti, nāññesu
dhammesu visuddhim āhu.\
     Evam pi titthyā puthuso niviṭṭhā ti. Titthaṃ vuccati diṭṭhigataṃ;
titthyā vuccanti diṭṭhigatikā; puthudiṭṭhiyā puthudiṭṭhigatesu niviṭṭhā
patiṭṭhitā allīnā upagatā ajjhositā adhimuttā ti, evam pi titthyā
puthuso niviṭṭhā.\
     Sakāyane tattha daḷhaṃ vadānā ti. Dhammo sakāyanaṃ, diṭṭhi
sakāyanaṃ, paṭipadā sakāyanaṃ, maggo sakāyanaṃ; sakāyane daḷhavādā
thiravādā balikavādā avatthitavādā ti, sakāyane tattha daḷhaṃ vadānā.
Ten\'; āha Bhagavā:\
\
          Idh\'; eva suddhiṃ iti vādiyanti,\
          nāññesu dhammesu visuddhim āhu,\
          evam pi titthyā puthuso niviṭṭhā\
          sakāyane tattha daḷhaṃ vadānā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,12.16(=893): Sakāyane vā pi daḷhaṃ vadāno\
               kam ettha bālo ti paraṃ daheyya?\
               sayam eva so medhagaṃ āvaheyya\
               paraṃ vadaṃ bālam asuddhidhammaṃ. \|\| Nidd_I.12:16
\|\|]{.large}\
\
\
**\[page 302\]**\
*302 Aṭṭhakavaggo. \[S.N. 893*\
     Sakāyane vā pi daḷhaṃ vadāno ti. Dhammo sakāyanaṃ, diṭṭhi
sakāyanaṃ, paṭipadā sakāyanaṃ, maggo sakāyanaṃ; sakāyane daḷhavādo
thiravādo balikavādo avatthitavādo ti, sakāyane vā pi daḷhaṃ vadāno.\
     Kam ettha bālo ti paraṃ daheyyā? ti. Etthā ti sakāya diṭṭhiyā,
sakāya khantiyā, sakāya ruciyā, sakāya laddhiyā, paraṃ bālato hīnato
nihīnato omakato lāmakato jatukkato parittato kaṃ daheyya, kaṃ passeyya,
kaṃ dakkheyya, kam olokeyya, kaṃ nijjhayeyya, kaṃ upaparikkheyyā ti, kam
ettha bālo ti paraṃ daheyya?\
     Sayam eva so medhagaṃ āvaheyya paraṃ vadaṃ bālam asuddhidhamman ti
paro bālo hīno nihīno omako lāmako jatukko paritto asuddhidhammo
avisuddhidhammo aparisuddhidhammo avodātadhammo ti evaṃ vadanto, evaṃ
kathento, evaṃ bhaṇanto, evaṃ dīpayanto, evaṃ voharanto, sayam eva
kalahaṃ bhaṇḍanaṃ viggahaṃ vivādaṃ medhagaṃ āvaheyya samāvaheyya
āhareyya samāhareyya ākaḍḍheyya samākaḍḍheyya gaṇheyya parāmaseyya
abhiniviseyyā ti, sayam eva so medhagaṃ āvaheyya paraṃ vadaṃ bālaṃ
asuddhidhammaṃ. Ten\'; āha Bhagavā:\
\
          Sakāyane vā pi daḷhaṃ vadāno\
          kam ettha bālo ti paraṃ daheyya?\
          sayam eva so medhagaṃ āvaheyya\
          paraṃ vadaṃ bālam asuddhidhamman ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,12.17(=894): Vinicchaye ṭhatvā sayaṃ pamāya\
               uddhaṃ so lokasmiṃ vivādam eti,\
               hitvāna sabbāni vinicchayāni\
               na medhagaṃ kurute jantu loke ti. \|\| Nidd_I.12:17
\|\|]{.large}\
\
\
**\[page 303\]**\
*S.N. 894\] Cūḷaviyūhasuttaniddeso. 303*\
     Vinicchaye ṭhatvā sayaṃ pamāyā ti. Vinicchayā vuccanti dvāsaṭṭhī
diṭṭhigatāni. Vinicchaye vinicchitadiṭṭhiyā ṭhatvā patiṭṭhahitvā
gaṇhitvā parāmasitvā abhinivisitvā ti, vinicchaye ṭhatvā. Sayaṃ pamāyā
ti sayaṃ pamāya paminitvā, ayaṃ satthā sabbaññū ti sayaṃ pamāya
paminitvā; ayaṃ dhammo svākkhāto, ayaṃ gaṇo supaṭipanno, ayaṃ diṭṭhi
bhaddikā, ayaṃ paṭipadā supaññattā, ayaṃ maggo niyyāniko ti sayaṃ pamāya
paminitvā ti, vinicchaye ṭhatvā sayaṃ pamāya.\
     Uddhaṃ so lokasmiṃ vivādam etī ti. Uddhaṃ vuccati anāgataṃ; attano
vādaṃ uddhaṃ ṭhapetvā sayam eva kalahaṃ bhaṇḍanaṃ viggahaṃ vivādaṃ
medhagaṃ eti upeti upagacchati gaṇhāti parāmasati abhinivisatī ti, evam
pi uddhaṃ so lokasmiṃ vivādam eti. Athavā aññena uddhaṃ vādena saddhiṃ
kalahaṃ karoti, bhaṇḍanaṃ karoti, viggahaṃ karoti, vivādaṃ karoti,
medhagaṃ karoti: na tvaṃ imaṃ dhammavinayaṃ ājānāsi . . . pe . . .
nibbedhehi vā sace pahosī ti, evam pi uddhaṃ so lokasmiṃ vivādam eti.\
     Hitvāna sabbāni vinicchayānī ti Vinicchayā vuccanti dvāsaṭṭhī
diṭṭhigatāni; sabbā vinicchitadiṭṭhiyo hitvā cajjitvā pariccajitvā
jahitvā pajahitvā vinoditvā byantīkaritvā anabhāvaṃ gametvā ti, hitvāna
sabbāni vinicchayāni.\
     Na medhagaṃ kurute jantu loke ti na kalahaṃ karoti, na bhaṇḍanaṃ
karoti, na viggahaṃ karoti, na vivādaṃ karoti, na medhagaṃ karoti.
Vuttaṃ h\'; etaṃ Bhagavatā:\
\*Evaṃ vimuttacitto kho Aggivessana bhikkhu na kenaci saṃvadati, na
kenaci vivadati. Yañ ca loke vuttaṃ tena ca voharati aparāmasan ti.
Jantū ti satto naro mānavo poso puggalo jīvo jagū jantu indagū manujo.\
\
\
**\[page 304\]**\
*304 Aṭṭhakavaggo. \[S.N. 894*\
[\[\... content straddling page break has been moved to the page above
\...\]]{.red} Loke ti apāyaloke manussaloke devaloke khandhaloke
dhātuloke āyatanaloke ti, na medhagaṃ kurute jantu loke ti. Ten\'; āha
Bhagavā:\
\
          Vinicchaye ṭhatvā sayaṃ pamāya\
          uddhaṃ so lokasmiṃ vivādam eti\
          hitvāna sabbāni vinicchayāni\
          na medhagaṃ kurute jantu loke ti.\
\
\
     DVĀDASAMO CŪḶAVIYŪHASUTTANIDDESO NIṬṬHITO.\
\
\
**\[page 305\]**\
*305*\
TERASAMO MAHĀVIYŪHASUTTANIDDESO.\
\
  [Sn_IV,13.1(=895): Ye kec\'; ime diṭṭhiparibbasānā\
               idam eva saccan ti pavādiyanti,\
               sabb\'; eva te nindam anvānayanti\
               atho pasaṃsam pi labhanti tattha. \|\| Nidd_I.13:1
\|\|]{.large}\
\
     Ye kec\'; ime diṭṭhiparibbasānā ti. Ye kecī ti sabbena sabbaṃ
sabbathā sabbaṃ asesaṃ nissesaṃ pariyādāyavacanam etaṃ, ye kecī ti.
Diṭṭhiparibbasānā ti. Sant\'; eke samaṇabrāhmaṇā diṭṭhigatikā. Te
dvāsaṭṭhiyā diṭṭhigatānaṃ aññataraññataraṃ diṭṭhigataṃ gahetvā uggahetvā
gaṇhitvā parāmasitvā abhinivisitvā sakāya sakāya diṭṭhiyā vasanti
saṃvasanti āvasanti parivasanti; yathā āgārikā vā gharesu vasanti,
sāpattikā vā āpattīsu vasanti, sakilesā vā kilesesu vasanti, evam eva
sant\'; eke samaṇabrāhmaṇā diṭṭhigatikā. Te dvāsaṭṭhiyā diṭṭhigatānaṃ
aññataraññataraṃ diṭṭhigataṃ gahetvā uggahetvā gaṇhitvā parāmasitvā
abhinivisitvā sakāya sakāya diṭṭhiyā vasanti saṃvasanti āvasanti
parivasantī ti, ye kec\'; ime diṭṭhiparibbasānā.\
     Idam eva saccan ti pavādiyantī ti. Sassato loko, idam eva saccaṃ,
mogham aññan ti vadanti kathenti bhaṇanti dīpayanti voharanti. Asassato
loko . . . pe . . . n\'; eva hoti, na na hoti tathāgato paraṃ maraṇā,
idam eva saccaṃ,\
\
\
**\[page 306\]**\
*306 Aṭṭhakavaggo. \[S.N. 895*\
[\[\... content straddling page break has been moved to the page above
\...\]]{.red} mogham aññan ti vadanti kathenti bhaṇanti dīpayanti
voharantī ti, idam eva saccan ti pavādiyanti.\
     Sabb\'; eva te nindam anvānayantī ti sabb\'; eva te samaṇabrāhmaṇā
nindam eva anventi, garaham eva anventi, akittim eva anventi, sabbe
ninditā yeva honti, garahitā yeva honti, akittitā yeva hontī ti, sabb\';
eva te nindam anvānayanti.\
     Atho pasaṃsam pi labhanti tatthā ti. Tattha sakāya diṭṭhiyā, sakāya
khantiyā, sakāya ruciyā, sakāya laddhiyā, pasaṃsaṃ thomanaṃ kittiṃ
vaṇṇahārikaṃ labhanti paṭilabhanti adhigacchanti vindantī ti, atho
pasaṃsam pi labhanti tattha. Ten\'; āha so nimmito:\
\
          Ye kec\'; ime diṭṭhiparibbasānā\
          idam eva saccan ti pavādiyanti,\
          sabb\'; eva te nindam anvānayanti\
          atho pasaṃsam pi labhanti tatthā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,13.2(=896): Appaṃ hi etaṃ na alaṃ samāya,\
               duve vivādassa phalāni brūmi,\
               evam pi disvā na vivādiyetha\
               khemābhipassaṃ avivādabhummaṃ. \|\| Nidd_I.13:2
\|\|]{.large}\
\
     Appaṃ hi etaṃ na alaṃ samāyā ti. Appaṃ hi etaṃ ti appakaṃ etaṃ,
omakaṃ etaṃ, thokaṃ etaṃ, lāmakaṃ etaṃ, jatukkaṃ etaṃ, parittakaṃ etan
ti, appaṃ hi etaṃ. Na alaṃ samāyā ti nālaṃ rāgassa samāya, dosassa
samāya, mohassa samāya, kodhassa upanāhassa makkhassa paḷāsassa issāya
macchariyassa māyāya sāṭheyyassa, thambhassa sārambhassa mānassa
atimānassa madassa pamādassa sabbakilesānaṃ sabbaduccaritānaṃ
sabbadarathānaṃ sabbapariḷāhānaṃ sabbasantāpānaṃ
sabbākusalābhisaṃkhārānaṃ samāya upasamāya vūpasamāya nibbānāya
paṭinissaggāya paṭipassaddhiyā ti,\
\
\
**\[page 307\]**\
*S.N.\] 896\] Mahāviyūhasuttaniddeso. 307*\
[\[\... content straddling page break has been moved to the page above
\...\]]{.red} appaṃ hi etaṃ na alaṃ samāya.\
     Duve vivādassa phalāni brūmī ti diṭṭhikalahassa diṭṭhibhaṇḍanassa
diṭṭhiviggahassa diṭṭhivivādassa diṭṭhimedhagassa dve phalāni honti.
Jayaparājayo hoti, lābhālābho hoti, yasāyaso hoti, nindāpasaṃso hoti,
sukhadukkhaṃ hoti, somanassadomanassaṃ hoti, iṭṭhāniṭṭhaṃ hoti,
anunayapaṭighaṃ hoti, ugghātinigghāti hoti, anurodhavirodho hoti. Athavā
taṃ kammaṃ nirayasaṃvattanikaṃ tiracchānayonikasaṃvattanikaṃ
pittivisayikasaṃvattanikan ti brūmi ācikkhāmi desemi paññāpemi
paṭṭhapemi vivarāmi vibhajāmi uttānīkaromi pakāsemī ti, duve vivādassa
phalāni brūmi.\
     Etam pi disvā na vivādiyethā ti. Etam pi disvā ti etaṃ ādīnavaṃ
disvā passitvā tulayitvā tīrayitvā vibhāvayitvā vibhūtaṃ katvā
diṭṭhikalahesu diṭṭhibhaṇḍanesu diṭṭhiviggahesu diṭṭhivivādesu
diṭṭhimedhagesū ti, etam pi disvā. Na vivādiyethā ti na kalahaṃ kareyya,
na bhaṇḍanaṃ kareyya, na viggahaṃ kareyya, na vivādaṃ kareyya, na
medhagaṃ kareyya, kalahabhaṇḍanaviggahavivādamedhagaṃ pajaheyya
vinodeyya byantīkareyya anabhāvaṃ gameyya,
kalahabhaṇḍanaviggahavivādamedhagā ārato assa, virato paṭivirato
nikkhanto paṭinissaṭṭho vippamutto visaṃyutto vimariyādikatena cetasā
vihareyyā ti, etam pi disvā na vivādiyetha.\
\
\
**\[page 308\]**\
*308 Aṭṭhakavaggo. \[S.N. 896*\
     Khemābhipassaṃ avivādabhumman ti. Avivādabhummaṃ vuccati
amatanibbānaṃ, yo so sabbasaṃkhārasamatho sabbūpadhipaṭinissaggo
taṇhakkhayo virāgo nirodho nibbānaṃ. Etaṃ avivādabhummaṃ khemato tāṇato
leṇato saraṇato abhayato accutato amatato nibbānato passanto dakkhanto
olokento nijjhāyanto upaparikkhanto ti, khemābhipassaṃ avivādabhūmmaṃ.
Ten\'; āha Bhagavā:\
\
          Appaṃ hi etaṃ na alaṃ samāya,\
          duve vivādassa phalāni brūmi,\
          etam pi disvā na vivādiyetha\
          khemābhipassaṃ avivādabhumman ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,13.3(=897): Yā kāc\'; imā sammutiyo puthujjā,\
               sabbā va etā na upeti vidvā,\
               anūpayo so upayaṃ kim eyya\
               diṭṭhe sute khantim akubbamāno? \|\| Nidd_I.13:3
\|\|]{.large}\
\
     Yā kāc\'; imā sammutiyo puthujjā ti. Yā kācī ti sabbena sabbaṃ
sabbatthā sabbaṃ asesaṃ nissesaṃ pariyādāyavacanam etaṃ, yā kācī ti.
Sammutiyo ti sammutiyo vuccanti dvāsaṭṭhī diṭṭhigatāni, diṭṭhisammutiyo.
Puthujjā ti puthujjanehi janitā vā tā sammutiyo ti puthujjā,
puthunānājanehi janitā vā tā sammutiyo ti puthujjā ti, yā kāc\'; imā
sammutiyo puthujjā.\
     Sabbā va etā na upeti vidvā ti vidvā vijjāgato ñāṇī vibhāvī medhāvī
sabbā va etā diṭṭhisammutiyo n\'; eti, na upeti, na upagacchati, na
gaṇhātī, na parāmasati, nābhinivisatī ti, sabbā va etā na upeti vidvā.\
     Anūpayo so upayaṃ kim eyyā? ti. Upayo ti dve upayā, taṇhūpayo ca
diṭṭhūpayo ca . . . pe . . . ayaṃ taṇhūpayo . . . pe . . . ayaṃ
diṭṭhūpayo. Tassa taṇhūpayo pahīno, diṭṭhupayo paṭinissaṭṭho,
taṇhūpayassa pahīnattā, diṭṭhupayassa paṭinissaṭṭhattā, anupayo puggalo
kiṃ rūpaṃ upeyya upagaccheyya gaṇheyya parāmaseyya abhiniviseyya:\
\
\
**\[page 309\]**\
*S.N. 898\] Mahāviyūhasuttaniddeso. 309*\
[\[\... content straddling page break has been moved to the page above
\...\]]{.red} attā me ti? Kiṃ vedanaṃ, kiṃ saññaṃ, kiṃ saṃkhāre, kiṃ
viññāṇaṃ, kiṃ gatiṃ, kiṃ uppattiṃ, kiṃ paṭisandhiṃ, kiṃ bhavaṃ, kiṃ
saṃsāraṃ, kiṃ vaṭṭaṃ upeyya upagaccheyya gaṇheyya parāmaseyya
abhiniviseyyā? ti, anūpayo so upayaṃ kim eyya?\
     Diṭṭhe sute khantim akubbamāno ti diṭṭhe vā diṭṭhasuddhiyā vā, sute
vā sutasuddhiyā vā, mute vā mutasuddhiyā vā, khantiṃ akubbamāno, chandaṃ
akubbamāno, pemaṃ akubbamāno, rāgaṃ akubbamāno ajanayamāno
asañjanayamāno anibbattayamāno nābhinibbattayamāno ti, diṭṭhe sute
khantim akubbamāno. Ten\'; āha Bhagavā:\
\
          Yā kāc\'; imā sammutiyo puthujjā,\
          sabbā va etā na upeti vidvā,\
          anūpayo so upayaṃ kim eyya\
          diṭṭhe sute khantim akubbamāno? ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,13.4(=898): Sīluttamā saṃyamen\'; āhu suddhiṃ\
               vattaṃ samādāya upaṭṭhitāse\
               idh\'; eva sikkhema, ath\'; assa suddhiṃ\
               bhavūpanītā kusalā vadānā. \|\| Nidd_I.13:4
\|\|]{.large}\
\
     Sīluttamā saṃyamen\'; āhu suddhin ti. Sant\'; eke samaṇabrāhmaṇā
sīluttamavādā. Te sīlamattena saṃyamamattena saṃvaramattena
avītikkamamattena suddhiṃ visuddhim parisuddhiṃ muttiṃ vimuttiṃ
parimuttiṃ āhu vadanti kathenti bhaṇanti dīpayanti voharanti.\
     \*Samaṇamuṇḍikāputto evam āha: Catūhi kho ahaṃ thapati dhammehi
samannāgataṃ purisapuggalaṃ paññāpemi sampannakusalaṃ paramakusalaṃ
uttamapattipattaṃ samaṇaṃ ayojjhaṃ.\
\
\
**\[page 310\]**\
*310 Aṭṭhakavaggo. \[S.N. 898*\
[\[\... content straddling page break has been moved to the page above
\...\]]{.red} Katamehi catūhi? Idha thapati na kāyena pāpakammaṃ karoti,
na pāpikaṃ vācaṃ bhāsati, na pāpakaṃ saṃkappaṃ saṃkappati, na pāpakaṃ
ājīvaṃ ājīvati. Imehi kho ahaṃ thapati catūhi dhammehi samannāgataṃ
purisapuggalaṃ paññāpemi sampannakusalaṃ paramakusalaṃ uttamapattipattaṃ
samaṇaṃ ayojjhaṃ.\
     Evam eva sant\'; eke {samaṇabrāhmaṇā} sīluttamavādā; te sīlamattena
saṃyamamattena saṃvaramattena avitikkamamattena suddhiṃ visuddhiṃ
parisuddhiṃ muttiṃ vimuttiṃ parimuttiṃ āhu vadanti kathenti bhaṇanti
dīpayanti voharantī ti, sīluttamā saṃyamen\'; āhu suddhiṃ.\
     Vattaṃ samādāya upaṭṭhitāse ti. Vattan ti hatthivattaṃ vā
assavattaṃ vā govattaṃ vā ajavattaṃ vā kukkuravattaṃ vā kākavattaṃ vā
vāsudevavattaṃ vā puṇṇabhaddavattaṃ vā maṇibhaddavattaṃ vā aggivattaṃ vā
nāgavattaṃ vā supaṇṇavattaṃ vā yakkhavattaṃ vā asuravattaṃ vā
gandhabbavattaṃ vā mahārājavattaṃ vā candavattaṃ vā suriyavattaṃ vā
indavattaṃ vā brahmavattaṃ vā devavattaṃ vā disāvattaṃ vā ādāya samādāya
ādayitvā gaṇhitvā parāmasitvā abhinivisitvā upaṭṭhitā paccupaṭṭhitā
allīnā upagatā ajjhositā adhimuttā ti, vattaṃ samādāya upaṭṭhitāse.\
     Idh\'; eva sikkhema ath\'; assa suddhin ti. Idhā ti sakāya diṭṭiyā,
sakāya khantiyā, sakāya ruciyā, sakāya laddhiyā sikkhema ācarema
samācarema samādāya vattemā ti, idh\'; eva sikkhema. Ath\'; assa suddhin
ti; athavā \'ssa suddhiṃ visuddhiṃ parisuddhiṃ muttiṃ vimuttiṃ
parimuttin ti, idh\'; eva sikkhema ath\'; assa suddhiṃ.\
     Bhavūpanītā kusalā vadānā ti. Bhavūpanītā ti bhavūpanītā
bhavūpagatā bhava-ajjhositā bhavādhimuttā ti,\
\
\
**\[page 311\]**\
*S.N. 899\] Mahāviyūhasuttaniddeso. 311*\
bhavūpanītā. Kusalā vadānā ti kusalavādā paṇḍitavādā dhīravādā ñānavādā
hetuvādā lakkhaṇavādā kāraṇavādā ṭhānavādā sakāya laddhiyā ti,
bhavūpanītā kusalā vadānā.\
Ten\'; āha Bhagavā:\
          Sīluttamā saṃyamen\'; āhu suddhiṃ\
          vattaṃ samādāya upaṭṭhitāse\
          idh\'; eva sikkhema, ath\'; assa suddhiṃ\
          bhavūpanītā kusalā vadānā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,13.5(=899): Sace cuto sīlavatāto hoti,\
               sa vedhatī kamma virādhayitvā,\
               sa jappatī patthayatī ca suddhiṃ\
               satthā va hīno pavasaṃ gharamhā. \|\| Nidd_I.13:5
\|\|]{.large}\
\
     Sace cuto sīlavatāto hotī ti. Dvīhi kāraṇehi sīlabbatato cavati:
paravicchindanāya vā cavati, anabhisambhuṇanto vā cavati.\
     Kathaṃ paravicchindanāya cavati? Paro vicchindati:\
so satthā na sabbaññū, dhammo na svākkhāto, gaṇo na supaṭipanno, diṭṭhi
na bhaddikā, paṭipadā na supaññattā, maggo na niyyāniko, n\'; atth\';
ettha suddhi vā visuddhi vā parisuddhi vā mutti vā vimutti vā parimutti
vā, n\'; atth\'; ettha sujjhanti vā visujjhanti vā parisujjhanti vā
muccanti vā vimuccanti vā parimuccanti vā, hīnā nihīnā omakā lāmakā
jatukkā parittā ti, evaṃ paro vicchindati; evaṃ vicchindayamāno satthārā
cavati, dhammakkhānā cavati, gaṇā cavati, diṭṭhiyā cavati, paṭipadāya
cavati, maggato cavati, evaṃ paravicchindanāya cavati.\
\
\
**\[page 312\]**\
*312 Aṭṭhakavaggo. \[S.N. 899*\
     Kathaṃ anabhisambhuṇanto cavati? Sīlaṃ anabhisambhuṇanto sīlato
cavati, vattaṃ anabhisambhuṇanto vattato cavati, sīlabbataṃ
anabhisambhuṇanto sīlabbatato cavati, evaṃ anabhisambhuṇanto cavatī ti,
sace cuto sīlavatāto hoti.\
     Sa vedhatī kamma virādhayitvā ti. Sa vedhatī ti:\
sīlaṃ vā vattaṃ vā sīlabbataṃ vā viraddhaṃ mayā, aparaddhaṃ mayā,
khalitaṃ mayā, gaḷitaṃ mayā, aññāya aparaddho ahan ti vedhati pavedhati
saṃpavedhatī ti, sa vedhatī kamma virādhayitvā ti. Puññābhisaṃkhāraṃ vā
apuññābhisaṃkhāraṃ vā āneñjābhisaṃkhāraṃ vā viraddhaṃ mayā, aparaddhaṃ
mayā, khalitaṃ mayā, gaḷitaṃ mayā, aññāya aparaddho ahan ti vedhati
pavedhati sampavedhatī ti, sa vedhatī kamma virādhayitvā.\
     Sa jappatī patthayatī ca suddhin ti. Jappatī ti sīlaṃ vā jappati,
vattaṃ vā jappati, sīlabbataṃ vā jappati pajappati abhijappatī ti, sa
jappati. Patthayatī ca suddhin ti sīlasuddhiṃ vā pattheti, vattasuddhiṃ
vā pattheti, sīlabbatasuddhiṃ vā pattheti piheti abhijappatī ti, sa
jappatī patthayatī ca suddhiṃ.\
     Satthā va hīno pavasaṃ gharamhā ti yathā puriso gharato nikkhanto,
satthena saha vasanto, satthā ohīno, taṃ vā satthaṃ anubandhati sakaṃ vā
gharaṃ paccāgacchati; evam eva so diṭṭhigatiko taṃ vā satthāraṃ gaṇhāti,
aññaṃ vā satthāraṃ gaṇhāti; taṃ vā dhammakkhānaṃ gaṇhāti, aññaṃ vā
dhammakkhānaṃ gaṇhāti; taṃ vā gaṇaṃ gaṇhāti,aññaṃ vā gaṇaṃ gaṇhāti; taṃ
vā diṭṭhiṃ gaṇhāti, aññaṃ vā diṭṭhiṃ gaṇhāti; taṃ vā paṭipadaṃ gaṇhāti,
aññaṃ vā paṭipadaṃ gaṇhāti; taṃ vā maggaṃ gaṇhāti, aññaṃ vā maggaṃ
gaṇhāti parāmasati abhinivisatī ti,\
\
\
**\[page 313\]**\
*S.N. 900\] Mahāviyūhasuttaniddeso. 313*\
[\[\... content straddling page break has been moved to the page above
\...\]]{.red} satthā va hīno pavasaṃ gharamhā. Ten\'; āha Bhagavā:\
\
          Sace cuto sīlavatāto hoti,\
          sa vedhatī kamma virādhayitvā,\
          sa jappatī patthayatī ca suddhiṃ\
          satthā va hīno pavasaṃ gharamhā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,13.6(=900): Sīlabbataṃ vā pi pahāya sabbaṃ\
               kammañ ca sāvajjanavajjam etaṃ\
               suddhiṃ asuddhin ti apatthayāno\
               virato care santim anuggahāya. \|\| Nidd_I.13:6
\|\|]{.large}\
\
     Sīlabbataṃ vā pi pahāya sabban ti sabbā sīlasuddhiyo pahāya
pajahitvā vinoditvā byantīkaritvā anabhāvaṃ gamitvā, sabbā vattasuddhiyo
pahāya pajahitvā vinoditvā byantīkaritvā anabhāvaṃ gamitvā, sabbā
sīlabbatasuddhiyo pahāya pajahitvā vinoditvā byantīkaritvā anabhāvaṃ
gamitvā ti, sīlabbataṃ vā pi pahāya sabbaṃ.\
     Kammañ ca sāvajjanavajjam etan ti. Sāvajjakammaṃ vuccati kaṇhaṃ
kaṇhavipākaṃ, anavajjakammaṃ vuccati sukkaṃ sukkavipākaṃ. Sāvajjañ ca
kammaṃ anavajjañ ca kammaṃ pahāya pajahitvā vinoditvā byantīkaritvā
anabhāvaṃ gamitvā ti, kammañ ca sāvajjanavajjam etaṃ.\
     Suddhiṃ asuddhin ti apatthayāno ti. Asuddhin ti asuddhiṃ patthenti,
akusale dhamme patthenti, suddhiṃ patthenti, pañca kāmaguṇe patthenti,
asuddhiṃ patthenti, akusale dhamme patthenti, pañca kāmaguṇe patthenti,
suddhiṃ patthenti; dvāsaṭṭhī diṭṭhigatāni patthenti, asuddhiṃ patthenti,
akusale dhamme patthenti, pañca kāmaguṇe patthenti, dvāsaṭṭhī
diṭṭhigatāni patthenti, suddhiṃ patthenti, tedhātuke kusale dhamme
patthenti, asuddhiṃ patthenti, akusale dhamme patthenti, pañca kāmaguṇe
patthenti, dvāsaṭṭhī diṭṭhigatāni patthenti, tedhātuke kusale dhamme
patthenti, suddhiṃ patthenti, kalyāṇaputhujjanā niyāmāvakkantiṃ
patthenti, sekkhā aggadhammaṃ arahattaṃ patthenti,\
\
\
**\[page 314\]**\
*314 Aṭṭhakavaggo. \[S.N. 900*\
[\[\... content straddling page break has been moved to the page above
\...\]]{.red} arahattappatte arahā n\'; eva akusale dhamme pattheti, na
pi pañca kāmaguṇe pattheti, na pi dvāsaṭṭhī diṭṭhigatāni pattheti, na pi
tedhātuke kusale dhamme pattheti, na pi niyāmāvakkantiṃ pattheti, na pi
aggadhammaṃ arahattaṃ pattheti, patthanaṃ samatikkanto arahā
vuddhiparihāniṃ vītivatto, so vuṭṭhavāso ciṇṇacaraṇo . . . pe . . . n\';
atthi tassa punabbhavo ti, suddhiṃ asuddhin ti apatthayāno.\
     Virato care santim anuggahāyā ti. Virato ti suddhiasuddhiyā ārato
virato paṭivirato nikkhanto nissaṭṭho vippamutto visaṃyutto
vimariyādikatena cetasā viharatī ti, virato. Care ti careyya vicareyya
iriyeyya vatteyya pāleyya yapeyya yāpeyyā ti, virato care. Santim
anuggahāyā ti. Santiyo vuccanti dvāsaṭṭhī diṭṭhigatāni, diṭṭhisantiyo
agaṇhanto aparāmasanto anabhinivisanto ti, virato care santim
anuggahāya. Ten\'; āha Bhagavā:\
\
          Sīlabbataṃ vā pi pahāya sabbaṃ\
          kammañ ca sāvajjanavajjam etaṃ\
          suddhiṃ asuddhin ti apatthayāno\
          virato care santim anuggahāyā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,13.7(=901): Tamūpanissāya jigucchitaṃ vā\
               athavā pi diṭṭhaṃ va sutaṃ mutaṃ vā\
               uddhaṃsarā suddhim anutthunanti\
               avītatanhāse bhavābhavesu. \|\| Nidd_I.13:7
\|\|]{.large}\
\
\
**\[page 315\]**\
*S.N. 901\] Mahāviyūhasuttaniddeso. 315*\
     Tamūpanissāya jigucchitaṃ vā ti. Sant\'; eke samaṇabrāhmaṇā
tapojigucchavādā tapojigucchasārā tapojigucchaṃ nissitā sannissitā
allīnā upagatā ajjhositā adhimuttā ti, tamūpanissāya jigucchitaṃ vā.\
     Athavā pi diṭṭhaṃ va sutaṃ mutaṃ va ti diṭṭhaṃ vā diṭṭhasuddhiṃ vā
sutaṃ vā sutasuddhiṃ vā mutaṃ vā mutasuddhiṃ vā nissāya upanissāya
gaṇhitvā parāmasitvā abhinivisitvā ti, athavā pi diṭṭhaṃ va sutaṃ mutaṃ
vā.\
     Uddhaṃsarā suddhim anutthunantī ti. Sant\'; eke samaṇabrāhmaṇā
uddhaṃsarāvādā. Katame te samaṇabrāhmaṇā uddhaṃsarāvādā? Ye te
samaṇabrāhmaṇā accantasuddhikā saṃsārasuddhikā akiriyadiṭṭhikā
sassatavādā, ime te samaṇabrāhmaṇā uddhaṃsarāvādā, te saṃsārena suddhiṃ
visuddhiṃ parisuddhiṃ muttiṃ vimuttiṃ parimuttiṃ anutthunanti vadanti
kathenti bhaṇanti dīpayanti voharantī ti, uddhaṃsarā suddhim
anutthunanti.\
     Avītataṇhāse bhavābhavesū ti. Taṇhā ti rūpataṇhā saddataṇhā
gandhataṇhā rasataṇhā phoṭṭhabbataṇhā dhammataṇhā. Bhavābhavesū ti
bhavābhave kammabhave punabbhave, kāmabhave kammabhave, kāmabhave
punabbhave, rūpabhave kammabhave, rūpabhave punabbhave, arūpabhave
kammabhave, arūpabhave punabbhave punappunaṃ bhave punappunaṃ gatiyā
punappunaṃ upapattiyā punappunaṃ paṭisandhiyā punappunaṃ
attathāvābhinibbattiyā. Avītataṇhāse ti avītataṇhā avigatataṇhā
acattataṇhā avantataṇhā amuttataṇhā appahīnataṇhā appaṭinissaṭṭhataṇhā
ti, avītataṇhāse bhavābhavesu. Ten\'; āha Bhagavā:\
\
\
**\[page 316\]**\
*316 Aṭṭhakavaggo. \[S.N. 901*\
\
          Tamūpanissāya jigucchitaṃ vā\
          athavā pi diṭṭhaṃ va sutaṃ mutaṃ vā\
          uddhaṃsarā suddhim anutthunanti\
          avītataṇhāse bhavābhavesū ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,13.8(=902): Patthayamānassa hi jappitāni\
               saṃvedhitaṃ vā pi pakappitesu:\
               cutūpapāto idha yassa n\'; atthi,\
               sa kena vedheyya kuhiṃ pajappe? \|\| Nidd_I.13:8
\|\|]{.large}\
\
     Patthayamānassa hi jappitānī ti. Patthanā vuccati taṇhā, yo rāgo
sārāgo . . . pe . . . abhijjhā lobho akusalamūlaṃ. Patthayamānassā ti
patthayamānassa icchamānassa sādiyamānassa pihayamānassa
abhijappayamānassā ti, patthayamānassa hi. Jappitānī ti jappanā vuccati
taṇhā, yo rāgo sārāgo . . . pe abhijjhā lobho akusalamūlan ti,
patthayamānassa hi jappitāni.\
     Saṃvedhitaṃ vā pi pakappitesū ti. Pakappanā ti dve pakappanā,
taṇhāpakappanā ca, diṭṭhipakappanā ca . . . pe . . . ayaṃ taṇhāpakappanā
. . . pe . . . ayaṃ diṭṭhipakappanā. Vatthu-acchedasaṃkino pi vedhenti,
acchijjante pi vedhenti, acchinne pi vedhenti; vatthuvipariṇāmasaṃkino
pi vedhenti, vipariṇāmante pi vedhenti, vipariṇate pi vedhenti
pavedhenti sampavedhentī ti, saṃvedhitaṃ vā pi pakappitesu.\
     Cutūpapāto idha yassa n\'; atthī ti. Yassā ti arahato khīṇāsavassa
āgamanaṃ gamanaṃ gamanāgamanaṃ kālaṃ gati bhavābhavo cuti ca upapatti ca
nibbatti ca bhedo ca jātijarāmaraṇaṃ n\'; atthi, na santi, na
saṃvijjanti, n\'; upalabbhanti, pahīnā samucchinnā vūpasantā
paṭipassaddhā abhabbuppattikā ñāṇagginā daḍḍhā ti,\
\
\
**\[page 317\]**\
*S.N. 903\] Mahāviyūhasuttaniddeso. 317*\
[\[\... content straddling page break has been moved to the page above
\...\]]{.red} cutūpapāto idha yassa n\'; atthi.\
     Sa kena vedheyya kuhiṃ pajappe? ti, so kena rāgena vedheyya, kena
dosena vedheyya, kena mohena vedheyya, kena mānena vedheyya, kāya
diṭṭhiyā vedheyya, kena uddhaccena vedheyya, kāya vicikicchāya vedheyya,
kehi anusayehi vedheyya ratto ti vā duṭṭho ti vā mūḷho ti vā vinibandho
ti vā parāmaṭṭho ti vā vikkhepagato ti vā aniṭṭhaṅgato ti vā thāmagato
ti vā? Te abhisaṃkhārā pahīnā; abhisaṃkhārānaṃ pahīnattā, gatiyā kena
vedheyya pavedheyya nerayiko ti vā tiracchānayoniko ti vā pittivisayiko
ti vā manusso ti vā devo ti vā rūpī ti vā arūpī ti vā saññī ti vā asaññī
ti vā nevasaññīnāsaññī ti vā? So hetu n\'; atthi, paccayo n\'; atthi,
kāraṇam n\'; atthi, yena vedheyya pavedheyya sampavedheyyā ti, sa kena
vedheyya?\
Kuhiṃ pajappe ti kimhi jappeyya, kattha jappeyya pajappeyya abhijappeyyā
ti, sa kena vedheyya kuhiṃ pajappe?\
     Ten\'; āha Bhagavā:\
\
          Patthayamānassa hi jappitāni\
          saṃvedhitaṃ vā pi pakappitesu:\
          cutūpapāto idha yassa n\'; atthi,\
          sa kena vedheyya kuhiṃ pajappe? ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,13.9(=903): Yam āhu dhammaṃ paraman ti eke,\
               tam eva hīnan ti pan\'; āhu aññe:\
               sacco nu vādo katamo imesaṃ?\
               sabb\'; eva hīme kusalā vadānā. \|\| Nidd_I.13:9
\|\|]{.large}\
\
     Yam āhu dhammaṃ paraman ti eke ti yaṃ dhammaṃ diṭṭhiṃ paṭipadaṃ
maggaṃ eke samaṇabrāhmaṇā: idaṃ paramaṃ aggaṃ seṭṭhaṃ visetthaṃ
pāmokkhaṃ uttamaṃ pavaran ti evam āhaṃsu,\
\
\
**\[page 318\]**\
*318 Aṭṭhakavaggo. \[S.N. 902*\
[\[\... content straddling page break has been moved to the page above
\...\]]{.red} evaṃ kathenti, evaṃ bhaṇanti, evaṃ dīpayanti, evaṃ
voharantī ti, yam āhu dhammaṃ paraman ti eke.\
     Tam eva hīnan ti pan\'; āhu aññe ti tam eva dhammaṃ diṭṭhiṃ
paṭipadaṃ maggaṃ eke samaṇabrāhmaṇā: hīnaṃ etaṃ, nihīnaṃ etaṃ, omakaṃ
etaṃ, lāmakaṃ etaṃ, jatukkaṃ etaṃ, parittakaṃ etan ti evam āhaṃsu, evaṃ
kathenti, evaṃ bhaṇanti, evaṃ dīpayanti, evaṃ voharantī ti, tam eva
hīnan ti pan\'; āhu aññe.\
     Sacco nu vādo katamo imesan? ti imesaṃ samaṇabrāhmaṇānaṃ vādo
katamo sacco taccho tatho bhūto yāthāvo aviparitto ti, sacco nu vādo
katamo imesaṃ?\
     Sabb\'; eva hīme kusalā vadānā ti sabb\'; eva hīme samaṇabrāhmaṇā
kusalavādā paṇḍitavādā dhīravādā ñāṇavādā hetuvādā lakkhaṇavādā
kāraṇavādā ṭhānavādā sakāya laddhiyā ti, sabb\'; eva hīme kusalā vadānā.
Ten\'; āha Bhagavā:\
\
          Yam āhu dhammaṃ paraman ti eke,\
          tam eva hīnan ti pan\'; āhu aññe:\
          sacco nu vādo katamo imesaṃ?\
          Sabb\'; eva hīme kusalā vadānā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,13.10(=904): Sakaṃ hi dhammaṃ paripuṇṇam āhu\
               aññassa dhammaṃ pana hīnam āhu,\
               evam pi viggayha vivādiyanti\
               sakaṃ sakaṃ sammutim āhu saccaṃ. \|\| Nidd_I.13:10
\|\|]{.large}\
\
     Sakaṃ hi dhammaṃ paripuṇṇam āhū ti sakaṃ hi dhammaṃ diṭṭhiṃ
paṭipadaṃ maggaṃ eke samaṇabrāhmaṇā:\
idaṃ samattaṃ paripuṇṇaṃ anoman ti evam āhaṃsu evaṃ kathenti, evaṃ
bhaṇanti, evaṃ dīpayanti, evaṃ voharantī ti, sakaṃ hi dhammaṃ paripuṇṇam
āhu.\
\
\
**\[page 319\]**\
*S.N. 905\] Mahāviyūhasuttaniddeso. 319*\
     Aññassa dhammaṃ pana hīnam āhū ti aññassa dhammaṃ diṭṭhiṃ paṭipadaṃ
maggaṃ eke samaṇabrāhmaṇā: hīnaṃ etaṃ, nihīnaṃ etaṃ, omakaṃ etaṃ,
lāmakaṃ etaṃ, jatukkaṃ etaṃ, parittakaṃ etan ti evam āhaṃsu, evaṃ
kathenti evaṃ bhaṇanti, evaṃ dīpayanti, evaṃ voharantī ti, aññassa
dhammaṃ pana hīnam āhu.\
     Evam pi viggayha vivādiyantī ti evaṃ gahetvā gaṇhitvā parāmasitvā
abhinivisitvā vivādiyanti, kalahaṃ karonti, bhaṇḍanaṃ karonti, viggahaṃ
karonti, vivādaṃ karonti, medhagaṃ karonti: na tvaṃ imaṃ dhammavinayaṃ
ājānāsi . . . pe . . . nibbedhehi vā sace pahosī ti, evam pi viggayha
vivādiyanti.\
     Sakaṃ sakaṃ sammutim āhu saccan ti sassato loko . . . pe . . . n\';
eva hoti, na na hoti tathāgato paraṃ maraṇā, idam eva saccaṃ, mogham
aññan ti, sakaṃ sakaṃ sammutim āhu saccaṃ. Ten\'; āha Bhagavā:\
\
          Sakaṃ hi dhammaṃ paripuṇṇam āhu\
          aññassa dhammaṃ pana hīnam āhu,\
          evam pi viggayha vivādiyanti\
          sakaṃ sakaṃ sammutim āhu saccan ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,13.11(=905): Parassa ce vambhayitena hīno,\
               na koci dhammesu visesi assa,\
               puthū hi aññassa vadanti dhammaṃ\
               nihīnato, samhi dalhaṃ vadānā. \|\| Nidd_I.13:11
\|\|]{.large}\
\
     Parassa ce vambhayitena hīno ti parassa ce vambhayitakāraṇā
ninditakāraṇā garahitakāraṇā upavaditakāraṇā paro bālo hoti hīno nihīno
omako lāmako jatukko paritto ti, parassa ce vambhayitena hīno.\
     Na koci dhammesu visesi assā ti dhammesu na koci aggo seṭṭho
viseṭṭho pāmokkho uttamo pavaro assā ti, na koci dhammesu visesi assa.\
\
\
**\[page 320\]**\
*320 Aṭṭhakavaggo. \[S.N. 905*\
     Puthū hi aññassa vadanti dhammaṃ nihīnato ti bahukā pi bahunnaṃ
dhammaṃ vadanti upavadanti nindanti garahanti hīnato nihīnato omakato
lāmakato jatukkato parittato; bahukā pi ekassa dhammaṃ vadanti
upavadanti nindanti garahanti hīnato nihīnato omakato lāmakato jatukkato
parittato; eko pi bahunnaṃ dhammaṃ vadati upavadati nindati garahati
hīnato nihīnato omakato lāmakato jatukkato parittato; eko pi ekassa
dhammaṃ vadati upavadati nindati garahati hīnato nihīnato omakato
lāmakato jatukkato parittato ti, puthū hi aññassa vadanti dhammaṃ
nihīnato.\
     Samhi daḷhaṃ vadānā ti. Dhammo sakāyanaṃ, diṭṭhi sakāyanaṃ,
paṭipadā sakāyanaṃ, maggo sakāyanaṃ; sakāyane daḷhavādā thiravādā
balikavādā avatthitavādā ti, samhi daḷhaṃ vadānā. Ten\'; āha Bhagavā:\
\
          Parassa ce vambhayitena hīno,\
          na koci dhammesu visesi assa,\
          puthū hi aññassa vadanti dhammaṃ\
          nihīnato, samhi daḷhaṃ vadānā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,13.12(=906): Sadhammapūjā ca panā tath\'; eva:\
               yathā pasaṃsanti sakāyanāni,\
               sabbe pavādā tathivā bhaveyyuṃ,\
               suddhī hi nesaṃ paccattam eva. \|\| Nidd_I.13:12
\|\|]{.large}\
\
     Sadhammapūjā ca panā tath\'; evā ti. Katamā sadhammapūjā? Sakaṃ
satthāraṃ sakkaroti garukaroti māneti pūjeti: ayaṃ satthā sabbaññū ti;
ayaṃ sadhammapūjā. Sakaṃ dhammakkhānaṃ, sakaṃ gaṇaṃ, sakaṃ diṭṭhiṃ,
sakaṃ paṭipadaṃ, sakaṃ maggaṃ sakkaroti garukaroti māneti pūjeti: ayaṃ
maggo niyyāniko ti; ayaṃ sadhammapūjā.\
\
\
**\[page 321\]**\
*S.N. 907\] Mahāviyūhasuttaniddeso. 321*\
[\[\... content straddling page break has been moved to the page above
\...\]]{.red} Sadhammapūjā ca panā tath\'; evā ti sadhammapūjā tathā
tacchā bhūtā yāthāvā aviparittā ti, sadhammapūjā ca panā tath\'; eva.\
     Yathā pasaṃsanti sakāyanānī ti. Dhammo sakāyanaṃ, diṭṭhi sakāyanaṃ,
paṭipadā sakāyanaṃ, maggo sakāyanaṃ; sakāyanāni pasaṃsanti thomenti
kittenti vaṇṇentī ti, yathā pasaṃsanti sakāyanāni.\
     Sabbe pavādā tathivā bhaveyyun ti sabbe pavādā tathā tacchā bhūtā
yāthāvā aviparittā bhaveyyun ti, sabbe pavādā tathivā bhaveyyuṇ.\
     Suddhī hi nesaṃ paccattam evā ti paccattam eva tesaṃ
samaṇabrāhmaṇānaṃ suddhi visuddhi parisuddhi mutti vimutti parimuttī ti,
suddhī hi nesaṃ paccattam eva. Ten\'; āha Bhagavā:\
\
          Sadhammapūjā ca panā tath\'; eva:\
          yathā pasaṃsanti sakāyanāni,\
          sabbe pavādā tathivā bhaveyyuṃ,\
          suddhī hi nesaṃ paccattam evā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,13.13(=907): Na brāhmaṇassa paraneyyam atthi\
               dhammesu niccheyya samuggahītaṃ,\
               tasmā vivādāni upātivatto,\
               na hi seṭṭhato passati dhammam aññaṃ. \|\| Nidd_I.13:13
\|\|]{.large}\
\
     Na brāhmaṇassa paraneyyam atthī ti. Nā ti paṭikkhepo.\
Brāhmaṇo ti sattannaṃ dhammānaṃ bāhitattā brāhmaṇo . . . pe . . .
anissito tādi pavuccati brahmā. Na brāhmaṇassa paraneyyam atthī ti
brāhmaṇassa paraneyyatā n\'; atthi; brāhmaṇo na paraneyyo, na
parapattiyo, na parapaccayo, na parapaṭibaddhagu jānāti passati,
asammūḷho sampajāno patissato: sabbe saṃkhārā aniccā ti brāhmaṇassa
paraneyyatā n\'; atthi; brāhmaṇo na paraneyyo, na parapattiyo, na
parapaccayo, na parapaṭibaddhagu jānāti passati,\
\
\
**\[page 322\]**\
*322 Aṭṭhakavaggo. \[S.N. 907*\
[\[\... content straddling page break has been moved to the page above
\...\]]{.red} asammūḷho sampajāno patissato: sabbe saṃkhārā dukkhā ti .
. . pe . . . yaṃ kiñci samudayadhammaṃ sabban taṃ nirodhadhamman ti
brāhmaṇassa paraneyyatā n\'; atthi; brāhmaṇo na paraneyyo, na
parapattiyo, na parapaccayo, na parapaṭibaddhagu jānāti passati,
asammūḷho sampajāno patissato ti, na brāhmaṇassa paraneyyam atthi.\
     Dhammesu niccheyya samuggahītan ti. Dhammesū ti
dvāsaṭṭhidiṭṭhigatesu. Niccheyyā ti nicchinitvā vinicchinitvā vicinitvā
pavicinitvā tulayitvā tīrayitvā vibhāvayitvā vibhūtaṃ katvā, odhiggāho
vilaggāho varaggāho koṭṭhāsaggāho uccayaggāho samuccayaggāho: idaṃ
saccaṃ tathaṃ tacchaṃ bhūtaṃ yāthāvaṃ aviparittan ti gahitaṃ parāmaṭṭhaṃ
abhiniviṭṭhaṃ ajjhositaṃ adhimuttaṃ n\'; atthi, na saṃvijjati, n\';
upalabbhati; pahīnaṃ samucchinnaṃ vūpasantaṃ paṭipassaddhaṃ
abhabbuppattikaṃ ñāṇagginā daḍḍhan ti, dhammesu niccheyya samuggahītaṃ.\
     Tasmā vivādāni upātivatto ti. Tasmā ti tasmā taṃkāraṇā taṃhetu
tappaccayā taṃnidānā, diṭṭhikalahāni diṭṭhibhaṇḍanāni diṭṭhiviggahāni
diṭṭhivivādāni diṭṭhimedhagāni upātivatto atikkanto samatikkanto
vītivatto ti, tasmā vivādāni upātivatto.\
     Na hi seṭṭhato passati dhammam aññan ti: aññaṃ satthāraṃ
dhammakkhānaṃ gaṇaṃ diṭṭhiṃ paṭipadaṃ maggaṃ, aññatra satipaṭṭhānehi,
aññatra sammappadhānehi, aññatra iddhippādehi, aññatra indriyehi,
aññatra balehi, aññatra bojjhaṅgehi, aññatra ariyā {aṭṭhaṅgikā} maggā,
aggaṃ seṭṭhaṃ viseṭṭhaṃ pāmokkhaṃ uttamaṃ pavaraṃ dhammaṃ na passati, na
dakkhati, na oloketi, na nijjhāyati,\
\
\
**\[page 323\]**\
*S.N. 908\] Mahāviyūhasuttaniddeso. 323*\
[\[\... content straddling page break has been moved to the page above
\...\]]{.red} na upaparikkhatī ti, na hi seṭṭhato passati dhammam aññaṃ.
Ten\'; āha Bhagavā:\
\
          Na brāhmaṇassa paraneyyam atthi\
          dhammesu niccheyya samuggahītaṃ,\
          tasmā vivādāni upātivatto,\
          na hi seṭṭhato passati dhammam aññan ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,13.14(=908): Jānāmi passāmi, tath\'; eva etaṃ:\
               diṭṭhiyā eke paccenti suddhiṃ,\
               addakkhi ce, kiṃ hi tumassa tena?\
               atisitvā aññena vadanti suddhiṃ. \|\| Nidd_I.13:14
\|\|]{.large}\
\
     Jānāmi passāmi tath\'; eva etan ti. Jānāmī ti paracittañāṇena vā
jānāmi pubbenivāsānussatiñāṇena vā jānāmi. Passāmī ti maṃsacakkhunā vā
passāmi, dibbena vā cakkhunā passāmi. Tath\'; eva etan ti etaṃ tathaṃ
tacchaṃ bhūtaṃ yāthāvaṃ aviparittan ti, jānāmi passāmi tath\'; eva
etaṃ.\
     Diṭṭhiyā eke paccenti suddhin ti diṭṭhiyā eke samaṇabrāhmaṇā
suddhiṃ visuddhiṃ parisuddhiṃ muttiṃ vimuttiṃ parimuttiṃ paccenti:
sassato loko, idam eva saccaṃ, mogham aññan ti diṭṭhiyā eke
samaṇabrāhmaṇā suddhiṃ visuddhiṃ parisuddhiṃ muttiṃ vimuttiṃ parimuttiṃ
paccenti; asassato loko . . . pe . . . n\'; eva hoti na na hoti
tathāgato paraṃ {maraṇā}, idam eva saccaṃ, mogham aññan ti diṭṭhiyā eke
samaṇabrāhmaṇā suddhiṃ visuddhiṃ parisuddhiṃ muttiṃ vimuttiṃ parimuttiṃ
paccentī ti, diṭṭhiyā eke paccenti suddhiṃ.\
     Addakkhi ce, kiṃ hi tumassa tenā? ti. Addakkhī ti paracittañāṇena
vā addakkhi, pubbenivāsānussatiñāṇena vā addakkhi; maṃsacakkhunā vā
addakkhi, dibbena vā cakkhunā addakkhī ti, addakkhi ce. Kiṃ hi tumassa
tenā ti tassa tena dassanena kiṃ kathaṃ dukkhapariññā atthi?\
Na samudayassa pahānaṃ atthi, na maggabhāvanā atthi,\
\
\
**\[page 324\]**\
*324 Aṭṭhakavaggo. \[S.N. 908*\
na phalasacchikiriyā atthi, na rāgassa samucchedapahānaṃ atthi, na
dosassa samucchedapahānaṃ atthi, na mohassa samucchedapahānaṃ atthi, na
kilesānaṃ samucchedapahānaṃ atthi, na saṃsāravaṭṭassa ucchedo atthī ti,
addakkhi ce, kiṃ hi tumassa tena?\
     Atisitvā aññena vadanti suddhin ti te titthiyā suddhimaggaṃ
visuddhimaggaṃ parisuddhimaggaṃ vodātamaggaṃ parivodātamaggaṃ
atikkamitvā samatikkamitvā vītivattitvā, aññatra satipaṭṭhānehi, aññatra
sammappadhānehi, aññatra iddhippādehi, aññatra indriyehi, aññatra
balehi, aññatra bojjhaṅgehi, aññatra ariyā aṭṭhaṅgikā maggā, suddhiṃ
visuddhiṃ parisuddhiṃ muttiṃ vimuttiṃ parimuttiṃ vadanti kathenti
bhaṇanti dīpayanti voharantī ti, evam pi atisitvā aññena vadanti
suddhiṃ.\
Athavā Buddhā ca buddhasāvakā ca paccekabuddhā ca tesaṃ titthiyānaṃ
asuddhimaggaṃ avisuddhimaggaṃ aparisuddhimaggaṃ avodātamaggaṃ
aparivodātamaggaṃ atikkamitvā samatikkamitvā vītivattitvā, catūhi
satipaṭṭhānehi, catūhi sammappadhānehi, catūhi iddhippādehi, pañcahi
indriyehi, pañcahi balehi, sattahi bojjhaṅgehi, ariyena aṭṭhaṅgikena
maggena, suddhiṃ visuddhiṃ parisuddhiṃ muttiṃ vimuttiṃ parimuttiṃ
vadanti kathenti bhaṇanti dīpayanti voharantī ti, evam pi atisitvā
aññena vadanti suddhiṃ. Ten\'; āha Bhagavā:\
\
          Jānāmi passāmi, tath\'; eva etaṃ:\
          diṭṭhiyā eke paccenti suddhiṃ,\
          addakkhi ce, kiṃ hi tumassa tena?\
          atisitvā aññena vadanti suddhin ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,13.15(=909): Passaṃ naro dakkhati nāmarūpaṃ,\
               disvāna vāññassati tāni-m-eva:\
               kāmaṃ bahuṃ passatu appakaṃ vā,\
               na hi tena suddhiṃ kusalā vadanti. \|\| Nidd_I.13:15
\|\|]{.large}\
\
\
**\[page 325\]**\
*S.N. 909\] Mahāviyūhasuttaniddeso. 325*\
     Passaṃ naro dakkhati nāmarūpan ti. Passaṃ naro ti paracittañāṇena
vā passanto, pubbenivāsānussatiñāṇena vā passanto, maṃsacakkhunā vā
passanto, dibbene vā cakkhunā passanto, nāmarūpañ ñeva dakkhati niccato
sukhato attato; na tesaṃ dhammānaṃ samudayaṃ vā atthaṅgamaṃ vā assādaṃ
vā ādīnavaṃ vā nissaraṇaṃ vā dakkhatī ti, passaṃ naro dakkhati
nāmarūpaṃ.\
     Disvāna vāññassati tāni-m-evā ti. Disvā ti paracittañāṇena vā
disvā, pubbenivāsānussatiñāṇena vā disvā, maṃsacakkhunā vā disvā,
dibbena vā cakkhunā disvā, nāmarūpañ ñeva disvā, ñassati niccato sukhato
attato; na tesaṃ dhammānaṃ samudayaṃ vā atthaṅgamaṃ vā assādaṃ vā
ādīnavaṃ vā nissaraṇaṃ vā ñassatī ti, disvāna vāññassati tāni-m-eva.\
     Kāmaṃ bahuṃ passatu appakaṃ vā ti kāmaṃ bahukaṃ vā passanto
nāmarūpaṃ appakaṃ vā niccato sukhato attato ti, kāmaṃ bahuṃ passatu
appakaṃ vā.\
     Na hi tena suddhiṃ kusalā vadantī ti. Kusalā ti ye te khandhakusalā
dhātukusalā āyatanakusalā paṭiccasamuppādakusalā satipaṭṭhānakusalā
sammappadhānakusalā iddhippādakusalā indriyakusalā balakusalā
bojjhaṅgakusalā maggakusalā phalakusalā nibbānakusalā, te kusalā
paracittañāṇena vā pubbenivāsānussatiñāṇena vā maṃsacakkhunā vā dibbena
vā cakkhunā nāmarūpadassanena suddhiṃ visuddhiṃ parisuddhiṃ muttiṃ
vimuttiṃ parimuttiṃ na vadanti, na kathenti, na bhaṇanti, na dīpayanti,
na voharantī ti, na hi tena suddhiṃ kusalā vadanti. Ten\'; āha Bhagavā:\
\
          Passaṃ naro dakkhati nāmarūpaṃ,\
          disvāna vāññassati tāni-m-eva:\
          kāmaṃ bahuṃ passatu appakaṃ vā,\
          na hi tena suddhiṃ kusalā vadantī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
**\[page 326\]**\
*326 Aṭṭhakavaggo. \[S.N. 910*\
\
  [Sn_IV,13.16(=910): Nivissavādī na hi subbināyo\
               pakappitaṃ diṭṭhi purekkharāno,\
               yaṃ nissito, tattha subhaṃ vadāno\
               suddhiṃvado tattha tath\'; addasā so. \|\| Nidd_I.13:16
\|\|]{.large}\
\
     Nivissavādī na hi subbināyo ti. Sassato loko, idam eva saccaṃ,
mogham aññan ti nivissavādī; assassato loko . . . pe . . . n\'; eva hoti
na na hoti tathāgato paraṃ maraṇā idam eva saccaṃ, mogham aññan ti
nivissavādī. Na hi subbināyo ti nivissavādī dubbinayo duññāpayo
dunnijjhāpayo duppekkhapayo duppasādayo ti, nivissavādī na hi
subbināyo.\
     Pakappitaṃ diṭṭhi purekkharāno ti pakappitaṃ abhisaṃkhataṃ
saṇṭhapitaṃ diṭṭhiṃ purakkhato purato katvā carati; diṭṭhidhajo
diṭṭhiketu diṭṭhādhipateyyo diṭṭhiyā parivārito caratī ti, pakappitaṃ
diṭṭhi purekkharāno.\
     Yaṃ nissito, tattha subhaṃ vadāno ti. Yaṃ nissito ti yaṃ satthāraṃ
dhammakkhānaṃ gaṇaṃ diṭṭhiṃ paṭipadaṃ maggaṃ nissito sannissito allīno
upagato ajjhosito adhimutto ti, yaṃ nissito. Tatthā ti sakāya diṭṭhiyā,
sakāya khantiyā, sakāya ruciyā, sakāya laddhiyā. Subhaṃ vadāno ti
subhavādo sobhaṇavādo paṇḍitavādo dhīravādo ñāṇavādo hetuvādo
lakkhaṇavādo kāraṇavādo ṭhānavādo sakāya laddhiyā ti, yaṃ nissito tattha
subhaṃ vadāno.\
     Suddhiṃvado tattha tath\'; addasā so ti. Suddhiṃvado ti suddhivādo
visuddhivādo parisuddhivādo vodātavādo pariyodātavādo;\
\
\
**\[page 327\]**\
*S.N. 911\] Mahāviyūhasuttaniddeso. 327*\
[\[\... content straddling page break has been moved to the page above
\...\]]{.red} athavā suddhidassano visuddhidassano parisuddhidassano
vodātadassano pariyodātadassano ti, suddhiṃ-vado. Tatthā ti sakāya
diṭṭhiyā, sakāya khantiyā, sakāya ruciyā, sakāya laddhiyā. Tath\';
addasā so ti tathaṃ tacchaṃ bhūtaṃ yāthāvaṃ aviparittan ti addassa
addakkhi apassi paṭivijjhī ti, suddhiṃvado tattha tath\'; addasā so.
Ten\'; āha Bhagavā:\
\
          Nivissavādī na hi subbināyo\
          pakappitaṃ diṭṭhi purekkharāno,\
          yaṃ nissito, tattha subhaṃ vadāno\
          suddhiṃvado tattha tath\'; addasā so ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,13.17(=911): Na brāhmaṇo kappam upeti saṃkhaṃ\
               na diṭṭhisārī, na pi ñāṇabandhu,\
               ñatvā ca so sammutiyo puthujjā\
               upekkhatī, uggahaṇanti-m-aññe. \|\| Nidd_I.13:17
\|\|]{.large}\
\
     Na brāhmaṇo kappam upeti saṃkhan ti. Nā ti paṭikkhepo. Brāhmaṇo ti
sattannaṃ dhammānaṃ bāhitattā brāhmaṇo . . . pe . . . anissito tādi
pavuccate brahmā.\
kappā ti dve kappā, taṇhākappo ca diṭṭhikappo ca . . . pe . . . ayaṃ
taṇhākappo . . . pe . . . ayaṃ diṭṭhikappo. Saṃkhā vuccati ñāṇaṃ, yā
paññā pajānanā . . . pe . . . amoho dhammavicayo sammādiṭṭhi. Na
brāhmaṇo kappam upeti saṃkhan ti brāhmaṇo saṃkhāya jānitvā tulayitvā
tīrayitvā vibhāvayitvā vibhūtaṃ katvā:\
sabbe saṃkhārā aniccā ti, sabbe saṃkhārā dukkhā ti . . . pe . . . yaṃ
kiñci samudayadhammaṃ sabban taṃ nirodhadhamman ti saṃkhāya jānitvā
tulayitvā tīrayitvā vibhāvayitvā vibhūtaṃ katvā taṇhākappaṃ vā
diṭṭhikappaṃ vā na upeti,\
\
\
**\[page 328\]**\
*328 Aṭṭhakavaggo. \[S.N. 911*\
[\[\... content straddling page break has been moved to the page above
\...\]]{.red} na upagacchati, na gaṇhāti, na parāmasati, nābhinivisatī
ti, na brāhmaṇo kappam upeti saṃkhaṃ.\
     Na diṭṭhisārī na pi ñāṇabandhū ti tassa dvāsaṭṭhī diṭṭhigatāni
pahīnāni samucchinnāni vūpasantāni paṭipassaddhāni abhabbuppattikāni
ñāṇagginā daḍḍhāni; so diṭṭhiyā na yāyati, na niyyati, na vuyhati, na
saṃhariyati, na pi taṃ diṭṭhigataṃ sārato pacceti paccāgacchatī ti, na
diṭṭhisārī. Na pi ñāṇabandhū ti aṭṭhasamāpattiñāṇena vā
pañcābhiññāñāṇena vā micchāñāṇena vā taṇhābandhaṃ vā diṭṭhibandhaṃ vā na
karoti, na janeti, na sañjaneti, na nibbatteti, nābhinibbattetī ti, na
diṭṭhisārī na pi ñāṇabandhu.\
     Ñatvā ca so sammutiyo puthujjā ti. Ñatvā ti ñatvā jānitvā tulayitvā
tīrayitvā vibhāvayitvā vibhūtaṃ katvā:\
sabbe saṃkhārā aniccā ti, sabbe saṃkhārā dukkhā ti . . . pe . . . yaṃ
kiñci samudayadhammaṃ sabban taṃ nirodhadhamman ti ñatvā jānitvā
tulayitvā tīrayitvā vibhāvayitvā vibhūtaṃ katvā ti, ñatvā ca so.
Sammutiyo ti vuccanti dvāsaṭṭhī diṭṭhigatāni. Puthujjā ti puthujjanehi
janitā vā tā sammutiyo ti puthujjā, puthunānājanehi janitā vā tā
sammutiyo ti puthujjā ti, ñatvā ca so sammutiyo puthujjā.\
     Upekkhatī uggahaṇanti-m-aññe ti aññe taṇhāvasena diṭṭhivasena
gaṇhanti parāmasanti abhinivisanti, arahā upekkhati, na gaṇhāti, na
parāmasati, nābhinivisatī ti, upekkhatī uggahaṇanti-m-aññe. Ten\'; āha
Bhagavā:\
\
          Na brāhmaṇo kappam upeti saṃkhaṃ\
          na diṭṭhisārī, na pi ñāṇabandhu,\
          ñatvā ca so sammutiyo puthujjā\
          upekkhatī, uggahaṇanti-m-aññe ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
**\[page 329\]**\
*S.N. 912\] Mahāviyūhasuttaniddeso. 329*\
\
  [Sn_IV,13.18(=912): Visajja ganthāni munīdha loke\
               vivādajātesu na vaggasārī\
               santo asantesu upekkhako so\
               anuggaho, uggahaṇanti-m-aññe. \|\| Nidd_I.13:18
\|\|]{.large}\
\
     Visajja ganthāni munīdha loke ti. Ganthā ti cattāro ganthā:
abhijjhā kāyagantho, byāpādo kāyagantho, sīlabbataparāmāso kāyagantho;
idaṃsaccābhiniveso kāyagantho. Attano diṭṭhiyā rāgo, abhijjhā
kāyagantho; paravādesu āghāto appaccayo, byāpādo kāyagantho; attano
sīlaṃ vā vattaṃ vā sīlabbataṃ vā parāmasati, sīlabbataparāmāso
kāyagantho; attano diṭṭhi, idaṃsaccābhiniveso kāyagantho.\
     Visajjā ti ganthe vossajjitvā vā visajja; athavā ganthe gathite
bandhe vibandhe ābandhe lagge laggite palibuddhe bandhane phoṭayitvā vā
visajja. Yathā vayham vā rathaṃ vā sakaṭaṃ vā sandamānikaṃ vā sajjaṃ
visajjaṃ karonti vikopenti, evam eva ganthe vossajjitvā vā visajja;
athavā ganthe gathite bandhe vibandhe ābandhe lagge laggite palibuddhe
bandhane phoṭayitvā vā visajja. Munī ti monaṃ vuccati ñāṇaṃ, yā paññā
pajānanā . . . pe . . . saṅgajālam aticca so muni. Idhā ti imissā
diṭṭhiyā . . . pe . . . imasmiṃ manussaloke ti, visajja ganthāni munīdha
loke.\
     Vivādajātesu na vaggasārī ti vivādajātesu sañjātesu nibbattesu
abhinibbattesu pātubhūtesu, chandāgatiṃ gacchantesu dosāgatiṃ
gacchantesu mohāgatim gacchantesu bhayāgatiṃ gacchantesu na chandāgatiṃ
gacchati,\
\
\
**\[page 330\]**\
*330 Aṭṭhakavaggo. \[S.N. 912*\
[\[\... content straddling page break has been moved to the page above
\...\]]{.red} na dosāgatiṃ gacchati, na mohāgatiṃ gacchati, na
bhayāgatiṃ gacchati, na rāgavasena gacchati, na dosavasena gacchati, na
mohavasena gacchati, na mānavasena gacchati, na diṭṭhivasena gacchati,
na uddhaccavasena gacchati, na vicikicchāvasena gacchati, na
anusayavasena gacchati, na vaggehi dhammehi yāyati niyyati vuyhati
saṃhariyatī ti, vivādajātesu na vaggasārī.\
     Santo asantesu upekkhako so ti. Santo ti rāgassa santattā santo,
dosassa santattā santo, mohassa santattā santo . . . pe . . .
sabbākusalābhisaṃkhārānaṃ santattā samitattā vūpasamitattā vijjhātattā
nibbutattā vigatattā paṭipassaddhattā santo upasanto vūpasanto nibbuto
paṭipassaddho ti, santo. Asantesu ti asantesu anupasantesu avūpasantesu
anibbutesu apaṭipassaddhesū ti, santo asantesu.\
Upekkhako so ti arahā chaḷaṅgupekkhāya samannāgato:\
cakkhunā rūpaṃ disvā n\'; eva sumano hoti, na dummano, upekkhako
viharati sato sampajāno; sotena saddaṃ sutvā . . . pe . . .kālaṃ
kaṃkhati bhāvito sudanto ti, santo asantesu upekkhako so.\
     Anuggaho uggahaṇanti-m-aññe ti aññe taṇhāvasena diṭṭhivasena
gaṇhanti parāmasanti abhinivisanti; arahā upekkhati, na gaṇhāti, na
parāmasati, nābhinivisatī ti, anuggaho uggahaṇanti-m-aññe. Ten\'; āha
Bhagavā:\
\
          Visajja ganthāni munīdha loke\
          vivādajātesu na vaggasārī\
          santo asantesu upekkhako so\
          anuggaho, uggahaṇanti-m-aññe ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,13.19(=913): Pubbāsave hitvā nave akubbaṃ\
               na chandagū no pi nivissavādī,\
               sa vippamutto diṭṭhigatehi dhīro\
               na limpatī loke anattagarahī. \|\| Nidd_I.13:19
\|\|]{.large}\
\
\
**\[page 331\]**\
*S.N. 913\] Mahāviyūhasuttaniddeso. 331*\
     Pubbāsave hitvā nave akubban ti. Pubbāsavā vuccanti atītā rūpaṃ
vedanā saññā saṃkhārā viññāṇaṃ. Atīte saṃkhāre ārabbha ye kilesā
uppajjeyyuṃ, te kilese hitvā cajjitvā paricajjitvā pajahitvā vinoditvā
byantīkaritvā anabhāvaṃ gamitvā ti, pubbāsave hitvā. Nave akubban ti.
Navā vuccanti paccuppannā rūpaṃ vedanā saññā saṃkhārā viññāṇaṃ;
paccuppanne saṃkhāre ārabbha chandaṃ akubbamāno, pemaṃ akubbamāno, rāgaṃ
akubbamāno ajanayamāno asañjanayamāno anibbattayamāno
nābhinibbattayamāno ti pubbāsāve hitvā nave akubbaṃ.\
     Na chandayū no pi nivissavādī ti. Na chandayā ti na chandāgatiṃ
gacchati, na dosāgatiṃ gacchati, na mohāgatiṃ gacchati, na bhayāgatiṃ
gacchati, na rāgavasena gacchati, na dosavasena gacchati, na mohavasena
gacchati, na mānavasena gacchati, na diṭṭhivasena gacchati, na
uddhaccavasena gacchati, na vicikicchāvasena gacchati, na anusayavasena
gacchati, na vaggehi dhammehi yāyati niyyati vuyhati saṃhariyatī ti, na
chandagū. No pi nivissavādī ti sassato loko, idam eva saccaṃ, mogham
aññan ti nivissavādī; asassato loko, idaṃ eva saccaṃ, mogham aññan ti .
. . pe . . . n\'; eva hoti na na hoti tathāgato paraṃ maraṇā, idam eva
saccaṃ, mogham aññan ti nivissavādī ti, na chandagū no pi nivissavādī.\
     Sa vippamutto diṭṭhigatehi dhīro ti tassa dvāsaṭṭhī diṭṭhigatāni
pahīnāni samucchinnāni vūpasantāni paṭipassaddhāni abhabbuppattikāni
ñāṇagginā daḍḍhāni; so diṭṭhigatehi vippamutto visaṃyutto
vimariyādikatena cetasā viharatī ti. Dhīro ti dhīro paṇḍito paññavā
buddhimā ñāṇī vibhāvī medhāvī ti, sa vippamutto diṭṭhigatehi dhīro.\
     Na limpatī loke anattagarahī ti. Lepo ti dve lepā, taṇhālepo ca
diṭṭhilepo ca . . . pe . . . ayaṃ taṇhālepo\
\
\
**\[page 332\]**\
*332 Aṭṭhakavaggo. \[S.N. 913*\
. . . pe . . . ayaṃ diṭṭhilepo. Tassa taṇhālepo pahīno, diṭṭhilepo
paṭinissaṭṭho; taṇhālepassa pahīnattā, diṭṭhilepassa paṭinissaṭṭhattā,
anupalitto; apāyaloke na limpati, manussaloke na limpati, devaloke na
limpati, khandhaloke na limpati, dhātuloke na limpati, āyatanaloke na
limpati, na saṃlimpati, n\'; upalimpati, alitto asaṃlitto anupalitto
nikkhanto nissaṭṭho vippamutto visaṃyutto vimariyādikatena cetasā
viharatī ti, na limpatī loke.\
     Anattagarahī ti dvīhi kāraṇehi attānaṃ garahati; katattā ca
akatattā ca.\
     Kathaṃ kattatā ca akatattā ca attānaṃ garahati? Kataṃ me
kāyaduccaritaṃ, akataṃ me kāyasucaritan ti attānaṃ garahati; kataṃ me
vacīduccaritaṃ, kataṃ me manoduccaritaṃ, kato me pāṇātipāto . . . pe . .
. katā me micchādiṭṭhi, akatā me sammādiṭṭhī ti attānaṃ garahati; evaṃ
katattā ca akatattā ca attānaṃ garahati. Athavā sīlesu \'mhi na
paripūrakārī ti attānaṃ garahati; indriyesu \'mhi aguttadvāro ti;
bhojane amattaññū \'mhī ti; jāgariyam ananuyutto ti; na satisampajaññena
samannāgato ti; abhāvitā me cattāro satipaṭṭhānā ti; abhāvitā me cattaro
sammappadhānā ti, abhāvitā me cattāro iddhippādā ti; abhāvitāni me
pañc\'; indriyānī ti; abhāvitāni me pañca balānī ti; abhāvitā me satta
bojjhaṅgā ti; abhāvito me ariyo aṭṭhaṅgiko maggo ti; dukkhaṃ me
apariññātan ti; dukkhasamudayo me appahīno ti; maggo me abhāvito ti;
nirodho me asacchikato ti attānaṃ garahati; evaṃ katattā ca akatattā ca
attānaṃ garahati. Evam attagarahiyaṃ kammaṃ akubbamāno ajanayamāno
asañjanayamāno anibbattayamāno nābhinibbattayamāno anattagarahī ti,\
\
\
**\[page 333\]**\
*S.N. 914\] Mahāviyūhasuttaniddeso. 333*\
[\[\... content straddling page break has been moved to the page above
\...\]]{.red} na limpatī loke anattagarahī. Ten\'; āha Bhagavā:\
\
          Pubbāsave hitvā nave akubbaṃ\
          na chandagū no pi nivissavādī,\
          sa vippamutto diṭṭhigatehi dhīro\
          na limpatī loke anattagarahī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,13.20(=914): Sa sabbadhammesu visenibhūto,\
               yaṃ kiñci diṭṭhaṃ va sutaṃ mutaṃ vā,\
               sa pannabhāro muni vippamutto\
               na kappiyo nūparato na patthiyo ti Bhagavā ti. \|\|
Nidd_I.13:20 \|\|]{.large}\
\
     Sa sabbadhammesu visenibhūto yaṃ kiñci diṭṭhaṃ va sutaṃ mutaṃ vā
ti. Senā vuccati mārasenā, kāyaduccaritaṃ mārasenā, vacīduccaritaṃ
mārasenā, manoduccaritaṃ mārasenā, rāgo doso moho kodho upanāho makkho
paḷāso issā macchariyaṃ māyā sāṭheyyaṃ thambho sārambho māno atimāno
mado pamādo, sabbe kilesā, sabbe duccaritā, sabbe darathā, sabbe
pariḷāhā, sabbe santāpā, sabbākusalābhisaṃkhārā mārasenā. Vuttaṃ h\';
etaṃ Bhagavatā:\
     \*Kāmā te paṭhamā senā, dutiyārati vuccati,\
     tatiyā khuppipāsā te, catutthī taṇhā pavuccati.\
     Pañcamaṃ thīnamiddhan te, chaṭṭhā bhīrū pavuccati,\
     sattamī vicikicchā te, makkho thambho te aṭṭhamo.\
\
\
**\[page 334\]**\
*334 Aṭṭhakavaggo. \[S.N. 914.*\
     Lābho siloko sakkāro micchāladdho ca yo yaso,\
     yo c\'; attānaṃ samukkaṃse pare ca avajānati.\
     Esā Namuci te senā Kaṇhassābhippahāraṇī,\
     na naṃ asūro jināti, chetvā ca labhate sukhan ti.\
     Yato catūhi ariyamaggehi sabbā ca mārasenā, sabbe ca paṭisenikarā
kilesā jitā ca parājitā ca bhaggā vippaluttā parammukhā, so vuccati
visenibhūto.\
     So diṭṭhe visenibhūto, sute mute viññāte visenibhūto ti, sa
sabbadhammesu visenibhūto yaṃ kiñci diṭṭhaṃ va sutaṃ mutaṃ vā.\
     Sa pannabhāro muni vippamutto ti. Bhāro ti tayo bhārā, khandhabhāro
kilesabhāro abhisaṃkhārabhāro.\
     Katamo khandhabhāro? Paṭisandhiyā rūpaṃ vedanā saññā saṃkhārā
viññāṇaṃ, ayaṃ khandhabhāro.\
     Katamo kilesabhāro? Rāgo doso moho . . . pe . . .
sabbākusalābhisaṃkhārā, ayaṃ kilesabhāro.\
     Katamo abhisaṃkhārabhāro? Puññābhisaṃkhāro apuññābhisaṃkhāro
aṇeñjābhisaṃkhāro; ayaṃ abhisaṃkhārabhāro.\
     Yato khandhabhāro ca kilesabhāro ca abhisaṃkhārabhāro ca pahīnā
honti, ucchinnamūlā tālāvatthukatā anabhāvaṃ gatā āyatiṃ anuppādadhammā,
so vuccati pannabhāro patitabhāro oropitabhāro samoropitabhāro
nikkhittabhāro paṭipassaddhabhāro. Munī ti monaṃ vuccati ñāṇaṃ, yā paññā
pajānanā vicayo pavicayo dhammavicayo sallakkhaṇā upalakkhaṇā
paccupalakkhaṇā paṇḍiccaṃ kosallaṃ nepuññaṃ vebhabyā cintā upaparikkhā
bhūri medhā pariṇāyikā vipassanā sampajaññaṃ patodo paññā paññindriyaṃ
paññābalaṃ paññāsatthaṃ paññāpāsādo paññā-āloko, paññā-obhāso
paññāpajjoto paññāratanaṃ amoho dhammavicayo sammādiṭṭhi;\
\
\
**\[page 335\]**\
*S.N. 914\] Mahāviyūhasuttaniddeso. 335*\
[\[\... content straddling page break has been moved to the page above
\...\]]{.red} tena ñāṇena samannāgato muni monapatto ti.\
     Tīṇi moneyyāni, kāyamoneyyaṃ vacīmoneyyam manomoneyyaṃ.\
     Katamaṃ kāyamoneyyaṃ? Tividhānaṃ kāyaduccaritānaṃ pahānaṃ
kāyamoneyyaṃ, tividhaṃ kāyasucaritaṃ kāyamoneyyaṃ, kāyārammaṇaṃ ñāṇaṃ
kāyamoneyyaṃ, kāyapariññā kāyamoneyyaṃ, pariññāsahagato maggo
kāyamoneyyaṃ, kāye chandarāgassa pahānaṃ kāyamoneyyaṃ,
kāyasaṃkhāranirodho catutthajjhānasamāpatti kāyamoneyyaṃ. Idaṃ
kāyamoneyyaṃ.\
     Katamaṃ vacīmoneyyaṃ? Catubbidhānaṃ vacīduccaritānaṃ pahānaṃ
vacīmoneyyaṃ, catubbidhaṃ vacīsucaritaṃ vacīmoneyyaṃ, vācārammaṇaṃ ñāṇaṃ
vacīmoneyyaṃ, vācāpariññā vacīmoneyyaṃ, pariññāsahagato maggo
vacīmoneyyaṃ, vācāya chandarāgassa pahānaṃ vacīmoneyyaṃ,
vacīsaṃkhāranirodho dutiyajjhānasamāpatti vacīmoneyyaṃ. Idaṃ
vacīmoneyyaṃ.\
     Katamaṃ manomoneyyaṃ? Tividhānaṃ manoduccaritānaṃ pahānaṃ
manomoneyyaṃ; tividhaṃ manosucaritaṃ manomoneyyaṃ; cittārammaṇaṃ ñāṇaṃ
manomoneyyaṃ; cittapariññā manomoneyyaṃ; pariññāsahagato maggo
manomoneyyaṃ; citte chandarāgassa pahānaṃ manomoneyyaṃ;
cittasaṃkhāranirodho saññāvedayitanirodhasamāpatti manomoneyyaṃ. Idaṃ
manomoneyyaṃ.\
     \*Kāyamuniṃ vācāmuniṃ manomunim anāsavaṃ,\
     muniṃ moneyyasampannaṃ āhu sabbapahāyinaṃ.\
     Kāyamuniṃ vācāmuniṃ manomunim anāsavaṃ,\
     muniṃ moneyyasampannaṃ āhu ninhātapāpakan ti.\
\
\
**\[page 336\]**\
*336 Aṭṭhakavaggo. \[S.N. 914*\
     Imehi moneyyehi dhammehi samannāgatā cha munayo:\
āgāramunayo anāgāramunayo sekkhamunayo asekkhamunayo paccekamunayo
munimunino.\
     Katame āgāramunayo? Ye te āgārikā diṭṭhapadā viññātasāsanā, ime
āgāramunayo.\
     Katame anāgāramunayo? Ye te pabbajitā diṭṭhapadā viññātasāsanā, ime
anāgāramunayo.\
     Satta sekkhā sekkhamunayo, arahanto asekkhamunayo, paccekabuddhā
paccekamunino, munimunino tathāgatā arahanto sammāsambuddhā.\
     \* Na monena munī hoti mūḷharūpo aviddasu,\
     yo ca tulaṃ va paggayha varam ādāya paṇḍito.\
     Pāpāni parivajjeti, sa muni, tena so muni;\
     yo munāti ubho loke, muni tena pavuccati.\
     \*\* Asatañ ca satañ ca ñatvā dhammaṃ\
     ajjhattaṃ bahiddhā ca sabbaloke devamanussehi pūjito,\
     yo so saṅgajālam aticca so muni.\
     Vippamutto ti munino rāgā cittaṃ muttaṃ vimuttaṃ suvimuttaṃ; dosā
cittaṃ, mohā cittaṃ muttaṃ vimuttaṃ suvimuttaṃ . . . pe . . .
sabbākusalābhisaṃkhārehi cittaṃ muttaṃ vimuttaṃ suvimuttan ti, sa
pannabhāro muni vippamutto.\
     Na kappiyo nūparato, na patthiyo ti Bhagavā ti. Kappo ti dve kappā,
taṇhākappo ca diṭṭhikappo ca . . . pe . . . ayaṃ taṇhākappo . . . pe . .
. ayaṃ diṭṭhikappo. Tassa taṇhākappo pahīno, diṭṭhikappo paṭinissaṭṭho;
taṇhākappassa pahīnattā, diṭṭhikappassa paṭinissaṭṭhattā, taṇhākappaṃ vā
diṭṭhikappaṃ vā na kappeti,\
\
\
**\[page 337\]**\
*S.N. 914\] Mahāviyūhasuttaniddeso. 337*\
[\[\... content straddling page break has been moved to the page above
\...\]]{.red} na janeti, na sañjaneti, na nibbatteti, nābhinibbattetī
ti, na kappiyo. Nūparato ti sabbe bālaputhujjanā rajjanti;
kalyāṇaputhujjanaṃ upādāya satta sekkhā, appattassa pattiyā,
anadhigatassa adhigamāya, asacchikatassa sacchikiriyāya, āramanti
viramanti paṭiviramanti; arahā ārato assa virato paṭivirato nikkhanto
nissaṭṭho vippamutto visaṃyutto vimariyādikatena cetasā vihareyyā ti, na
kappiyo nūparato. Na patthiyo ti. Patthanā vuccati taṇhā, yo rāgo sārāgo
. . . pe . . . abhijjhā lobho akusalamūlaṃ. Yass\'; esā patthanā pahīnā
samucchinnā vūpasantā paṭipassaddhā abhabbuppattikā ñāṇagginā daḍḍhā, so
vuccati na patthiyo. Bhagavā ti gāravādhivacanaṃ. Api ca bhaggarāgo ti
Bhagavā, bhaggadoso ti Bhagavā, bhaggamoho ti Bhagavā, bhaggamāno ti
Bhagavā, bhaggadiṭṭhī ti Bhagavā, bhaggakaṇṭako ti Bhagavā, bhaggakileso
ti Bhagavā; bhaji vibhaji paṭivibhaji dhammaratanan ti Bhagavā; bhavānaṃ
antakaro ti Bhagavā; bhāvitakāyo ti Bhagavā; bhāvitasīlo ti,
bhāvitacitto ti, bhāvitapañño ti Bhagavā; bhāgī vā Bhagavā
araññavanapatthāni pantāni senāsanāni appasaddāni appanigghosāni
vijanavātāni manussarāhaseyyakāni paṭisallānasārūpānī ti Bhagavā; bhāgī
vā Bhagavā cīvarapiṇḍapātasenāsanagilānapaccayabhesajjaparikkhārānan ti
Bhagavā; bhāgī vā Bhagavā attharasassa dhammarasassa vimuttirasassa
adhisīlassa adhicittassa adhipaññāyā ti Bhagavā; bhāgī vā Bhagavā
catunnaṃ jhānānaṃ, catunnaṃ appamaññānaṃ, catunnaṃ arūpasamāpattīnan ti
Bhagavā; bhāgī vā Bhagavā aṭṭhannaṃ vimokkhānaṃ, aṭṭhannaṃ
abhibhāyatanānaṃ, navannaṃ anupubbavihārasamāpattīnan ti Bhagavā; bhāgī
vā Bhagavā dasannaṃ saññābhāvanānaṃ,\
\
\
**\[page 338\]**\
*338 Aṭṭhakavaggo. \[S.N. 914*\
[\[\... content straddling page break has been moved to the page above
\...\]]{.red} dasannaṃ kasiṇasamāpattīnaṃ, ānāpānasatisamādhissa
asubhasamāpattiyā ti Bhagavā; bhāgī vā Bhagavā catunnaṃ satipaṭṭhānānaṃ,
catunnaṃ sammappadhānānaṃ, catunnaṃ iddhippādānaṃ, pañcannaṃ indriyānaṃ,
pañcannaṃ balānaṃ, sattannaṃ bojjhaṅgānaṃ, ariyassa aṭṭhaṅgikassa
maggassā ti Bhagavā; bhāgī vā Bhagavā dasannaṃ tathāgatabalānaṃ,
catunnaṃ vesārajjānaṃ, catunnaṃ paṭisambhidānaṃ, channaṃ abhiññānaṃ,
channaṃ buddhadhammānan ti Bhagavā. Bhagavā ti n\'; etaṃ nāmaṃ mātarā
kataṃ, na pitarā kataṃ, na bhatārā kataṃ, na bhaginiyā kataṃ, na
mittāmaccehi kataṃ, na ñātisālohitehi kataṃ, na samaṇabrāhmaṇehi kataṃ,
na devatāhi kataṃ; vimokkhantikam etaṃ buddhānaṃ bhagavantānaṃ bodhiyā
mūle saha sabbaññutañāṇassa paṭilābhā, sacchikā paññatti yadidaṃ Bhagavā
ti, na kappiyo nūparato na patthiyo ti Bhagavā ti. Ten\'; āha Bhagavā:\
\
          Sa sabbadhammesu visenibhūto,\
          yaṃ kiñci diṭṭhaṃ va sutaṃ mutaṃ vā,\
          sa pannabhāro muni vippamutto\
          na kappiyo nūparato na patthiyo ti Bhagavā ti.\
\
\
     TERASAMO MAHĀVIYŪHASUTTANIDDESO NIṬṬHITO.\
\
\
**\[page 339\]**\
*339*\
CUDDASAMO TUVAṬAKASUTTANIDDESO.\
\
  [Sn_IV,14.1(=915): Pucchāmi taṃ Ādiccabandhuṃ\
               vivekaṃ santipadañ ca mahesiṃ:\
               kathaṃ disvā nibbāti bhikkhu\
               anupādiyāno lokasmiṃ kiñci. \|\| Nidd_I.14:1
\|\|]{.large}\
\
     Pucchāmi taṃ Ādiccabandhun ti. Pucchā ti tisso pucchā.
adiṭṭhajotanā pucchā, diṭṭhasaṃsandanā pucchā, vimaticchedanā pucchā.\
     Katamā adiṭṭhajotanā pucchā? Pakatiyā lakkhaṇaṃ añātaṃ hoti
adiṭṭhaṃ atulitaṃ atīritaṃ avibhūtaṃ avibhāritaṃ, tassa ñāṇāya dassanāya
tulanāya tīraṇāya vibhāvanāya pañhaṃ pucchati; ayaṃ adiṭṭhajotanā
pucchā.\
     Katamā diṭṭhasaṃsandanā pucchā? Pakatiyā lakkhaṇaṃ ñātaṃ hoti
diṭṭhaṃ tulitaṃ tīritaṃ vibhūtaṃ vibhāvitaṃ, aññehi paṇḍitehi saddhiṃ
saṃsandanatthāya pañhaṃ pucchati; ayaṃ diṭṭhasaṃsandanā pucchā.\
     Katamā vimaticchedanā pucchā? Pakatiyā saṃsayapakkhanto hoti
vimatipakkhanto dveḷhakajāto: evaṃ nu kho, na nu kho, kin nu kho, kathaṃ
nu kho ti; so vimaticchedanatthāya pañhaṃ pucchati; ayaṃ vimaticchedanā
pucchā. Imā tisso pucchā.\
     Aparā pi tisso pucchā, manussapucchā amanussapucchā nimmitapucchā.\
\
\
**\[page 340\]**\
*340 Aṭṭhakavaggo. \[S.N. 915*\
     Katamā manussapucchā? Manussā Buddhaṃ bhagavantaṃ upasaṅkamitvā
pañhaṃ pucchanti, bhikkhū pucchanti, bhikkhuniyo pucchanti, upāsakā
pucchanti, upāsikāyo pucchanti, rājāno pucchanti, khattiyā pucchanti,
brāhmaṇā pucchanti, vessā pucchanti, suddā pucchanti, gahaṭṭhā
pucchanti, pabbajitā pucchanti; ayaṃ manussapucchā.\
     Katamā amanussapucchā? Amanussā Buddhaṃ bhagavantaṃ upasaṅkamitvā
pañhaṃ pucchanti, nāgā pucchanti, supaṇṇā pucchanti, yakkhā pucchanti,
asurā pucchanti, gandhabbā pucchanti, mahārājāno pucchanti, indā
pucchanti, brāhmāṇo pucchanti, devatāyo pucchanti, ayaṃ amanussapucchā.\
     Katamā nimmitapucchā? Yaṃ bhagavā rūpaṃ abhinimmināti manomayaṃ
sabbaṅgapaccaṅgaṃ ahīnindriyaṃ, so nimmito Buddhaṃ bhagavantaṃ
upasaṅkamitvā pañhaṃ pucchati, bhagavā tassa visajjeti; ayaṃ
nimmitapucchā. Imā tisso pucchā.\
     Aparā pi tisso pucchā, atītapucchā anāgatapucchā ubhayatthapucchā.\
     Aparā pi tisso pucchā, diṭṭhadhammikatthapucchā
samparāyikatthapucchā ubhayatthapucchā.\
     Aparā pi tisso pucchā, anavajjatthapucchā nikkilesatthapucchā
vodānatthapucchā.\
     Aparā pi tisso pucchā, atītapucchā anāgatapucchā
paccuppannapucchā.\
     Aparā pi tisso pucchā, ajjhattapucchā bahiddhāpucchā
ajjhattabahiddhāpucchā.\
     Aparā pi tisso pucchā, kusalapucchā akusalapucchā abyākatapucchā.\
     Aparā pi tisso pucchā, khandhapucchā dhātupucchā āyatanapucchā.\
     Aparā pi tisso pucchā, satipaṭṭhānapucchā sammappadhānapucchā
iddhippādapucchā.\
\
\
**\[page 341\]**\
*S.N. 915\] Tuvaṭakasuttaniddeso. 341*\
     Aparā pi tisso pucchā, indriyapucchā balapucchā bojjhaṅgapucchā.\
     Aparā pi tisso pucchā, maggapucchā phalapucchā nibbānapucchā.\
     Pucchāmi tan ti taṃ pucchāmi, taṃ yācāmi, taṃ ajjhesāmi, taṃ
pasādemi, taṃ kathayassu me ti, pucchāmi taṃ.\
     Ādiccabandhun ti ādicco vuccati suriyo. Suriyo Gotamo gottena,
bhagavā pi Gotamo gottena. Bhagavā suriyassa gottañātako gottabandhu,
tasmā Buddho ādiccabandhū ti, pucchāmi taṃ Ādiccabandhuṃ.\
     Vivekaṃ santipadañ ca mahesin ti. Viveko ti tayo vivekā, kāyaviveko
cittaviveko upadhiviveko.\
     Katamo kāyaviveko? Idha bhikkhu vivittaṃ senāsanaṃ bhajati araññaṃ
rukkhamūlaṃ pabbataṃ kandaraṃ giriguhaṃ susānaṃ vanapatthaṃ abbhokāsaṃ
palālapuñjaṃ. Kāyena ca vivitto viharati. So eko gacchati, eko tiṭṭhati,
eko nisīdati, eko seyyaṃ kappeti, eko gāmaṃ piṇḍāya pavisati, eko
paṭikkamati, eko raho nisīdati, eko caṅkamaṃ adhiṭṭhāti, eko carati
viharati iriyati vattati pāleti yapeti yāpeti; ayaṃ kāyaviveko.\
     Katamo cittaviveko? Paṭhamaṃ jhānaṃ samāpannassa nīvaraṇehi cittaṃ
vivittaṃ hoti. Dutiyaṃ jhānaṃ samāpannassa vitakkavicārehi cittaṃ
vivittaṃ hoti. Tatiyaṃ jhānaṃ samāpannassa pītiyā cittaṃ vivittaṃ hoti.\
Catutthaṃ jhānaṃ samāpannassa sukhadukkhehi cittaṃ vivittaṃ hoti.
Ākāsānañcāyatanaṃ samāpannassa rūpasaññāya paṭighasaññāya nānattasaññāya
cittaṃ vivittaṃ hoti. Viññāṇañcāyatanaṃ samāpannassa
ākāsānañcāyatanasaññāya cittaṃ vivittaṃ hoti. Ākiñcaññāyatanaṃ
samāpannassa viññāṇañcāyatanasaññāya cittaṃ vivittaṃ hoti.\
\
\
**\[page 342\]**\
*342 Aṭṭhakavaggo. \[S.N. 915*\
[\[\... content straddling page break has been moved to the page above
\...\]]{.red} Nevasaññānāsaññāyatanaṃ samāpannassa
ākiñcaññāyatanasaññāya cittaṃ vivittaṃ hoti. Sotāpannassa
sakkāyadiṭṭhiyā vicikicchāya sīlabbataparāmāsā diṭṭhānusayā
vicikicchānusayā tadekaṭṭhehi ca kilesehi cittaṃ vivittaṃ hoti.
Sakadāgāmissa oḷārikakāmarāgasaṃyojanā paṭighasaṃyojanā
oḷārikakāmarāgānusayā paṭighānusayā tadekaṭṭhehi ca kilesehi cittaṃ
vivittaṃ hoti. Anāgāmissa aṇusahagatakāmarāgasaṃyojanā paṭighasaṃyojanā
aṇusahagatakāmarāgānusayā paṭighānusayā tadekaṭṭhehi ca kilesehi cittaṃ
vivittaṃ hoti. Arahato rūparāgā arūparāgā mānā uddhaccā avijjāya
mānānusayā bhavarāgānusayā avijjānusayā tadekaṭṭhehi ca kilesehi
bahiddhā ca sabbanimittehi cittaṃ vivittaṃ hoti; ayaṃ cittaviveko.\
     Katamo upadhiviveko? Upadhi vuccanti kilesā ca khandhā ca
abhisaṃkhārā ca. Upadhiviveko vuccati amataṃ nibbānaṃ; yo so
sabbasaṃkhārasamatho sabbūpadhipaṭinissaggo taṇhakkhayo virāgo nirodho
nibbānaṃ.\
Ayaṃ upadhiviveko.\
     Kāyaviveko ca vūpakaṭṭhakāyānaṃ nekkhammābhiratānaṃ; cittaviveko ca
parisuddhacittānaṃ paramavodānapattānaṃ; upadhiviveko ca nirūpadhīnaṃ
visaṃkhāragatānaṃ.\
     Santī ti ekena ākārena santi pi, santipadaṃ pi tañ ñeva amataṃ,
nibbānaṃ yo so sabbasaṃkhārasamatho sabbūpadhipaṭinissaggo taṇhakkhayo
virāgo nirodho nibbānaṃ.\
     Vuttaṃ h\'; etaṃ Bhagavatā: \*Santaṃ etaṃ padaṃ paṇītam etaṃ padaṃ,
yadidaṃ sabbasaṃkhārasamatho sabbūpadhipatinissaggo taṇhakkhayo virāgo
nirodho nibbānaṃ ti. Athavā aparena ākārena ye dhammā santādhigamāya
santiphusanāya santisacchikiriyāya saṃvattanti,\
\
\
**\[page 343\]**\
*S.N. 915\] Tuvaṭakasuttaniddeso. 343*\
[\[\... content straddling page break has been moved to the page above
\...\]]{.red} seyyathīdaṃ cattāro satipaṭṭhānā, cattāro sammappadhānā,
cattāro iddhippādā, pañc\'; indriyāni, pañca balāni, satta bojjhaṅgā,
ariyo aṭṭhaṅgiko maggo. Ime vuccanti santipadaṃ tāṇapadaṃ leṇapadaṃ
saraṇapadaṃ abhayapadaṃ accutapadaṃ amatapadaṃ nibbānapadaṃ.\
     Mahesi ti. Mahesi Bhagavā; mahantaṃ sīlakkhandhaṃ esi gavesi
pariyesī ti, mahesī. Mahantaṃ samādhikkhandhaṃ, mahantaṃ paññākkhandhaṃ,
mahantaṃ vimuttikkhandhaṃ, mahantaṃ vimuttiñāṇadassanakkhandhaṃ esi
gavesi pariyesī ti, mahesī. Mahato tamokāyassa padālanaṃ, mahato
vipallāsassa pabhedanaṃ, mahato taṇhāsallassa abbūhanaṃ, mahato
diṭṭhisaṃghātassa vinivedhanaṃ, mahato mānadhajassa pavāhanaṃ, mahato
abhisaṃkhārassa vūpasamanaṃ, mahato oghassa nitthāraṇaṃ, mahato bhārassa
nikkhepanaṃ, mahato saṃsāravaṭṭassa upacchedaṃ, mahato santāpassa
nibbāpanaṃ, mahato pariḷāhassa paṭippassaddhiṃ, mahato dhammadhajassa
ussāpanaṃ esi gavesi pariyesī ti, mahesī.\
Mahante satipaṭṭhāne, mahante sammappadhāne, mahante iddhippāde,
mahantāni indriyāni, mahantāni balāni, mahante bojjhaṅge, mahantaṃ
ariyaṃ aṭṭhaṅgikaṃ maggaṃ, mahantaṃ paramatthaṃ, amattaṃ nibbānaṃ esi
gavesi pariyesī ti, mahesī. Mahesakkhehi vā sattehi esito gavesito
pariyesito kahaṃ Buddho, kahaṃ bhagavā, kahaṃ devadevo, kahaṃ narāsabho
ti mahesī ti, vivekaṃ santipadañ ca mahesiṃ.\
     Kathaṃ disvā nibbāti bhikkhū ti. Kathaṃ disvā passitvā tulayitvā
tīrayitvā vibhāvayitvā vibhūtaṃ katvā attano rāgaṃ nibbāpeti,\
\
\
**\[page 344\]**\
*344 Aṭṭhakavaggo. \[S.N. 915*\
[\[\... content straddling page break has been moved to the page above
\...\]]{.red} dosaṃ nibbāpeti, mohaṃ nibbāpeti, kodhaṃ upanāhaṃ makkhaṃ
paḷāsaṃ issaṃ macchariyaṃ māyaṃ sāṭheyyaṃ thambhaṃ sārambhaṃ mānaṃ
atimānaṃ madaṃ pamādaṃ,sabbe kilese, sabbe duccarite, sabbe darathe,
sabbe pariḷāhe, sabbe santāpe, sabbākusalābhisaṃkhāre sameti upasameti
vūpasameti nibbāpeti paṭipassambheti. Bhikkhū ti kalyāṇaputhujjano vā
bhikkhu sekho vā bhikkhū ti, kathaṃ disvā nibbāti bhikkhu.\
     Anupādiyāno lokasmiṃ kiñcī ti catūhi upādānehi anupādiyamāno
agaṇhayamāno aparāmasayamāno. Lokasmin ti apāyaloke manussaloke devaloke
khandhaloke dhātuloke āyatanaloke. Kiñcī ti kiñci rūpagataṃ vedanāgataṃ
saññāgataṃ saṃkhāragataṃ viññāṇagatan ti, anupādiyāno lokasmiṃ kiñci.
Ten\'; āha so nimmitto:\
\
          Pucchāmi taṃ Ādiccabandhuṃ\
          vivekaṃ santipadañ ca mahesiṃ:\
          kathaṃ disvā nibbāti bhikkhu\
          anupādiyāno lokasmiṃ kiñcī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,14.2(=916): Mūlaṃ papañcasaṃkhāyā ti Bhagavā\
               mantā asmī ti sabbam uparuddhe,\
               yā kāci taṇhā ajjhattaṃ,\
               tāsaṃ vinayā sadā sato sikkhe. \|\| Nidd_I.14:2
\|\|]{.large}\
\
     Mūlaṃ papañcasaṃkhāyā ti Bhagavā mantā asmī ti sabbam uparuddhe ti.
Papañcā yeva papañcasaṃkhā taṇhāpapañcasaṃkhā diṭṭhipapañcasaṃkhā.\
     Katamaṃ taṇhāpapañcassa mūlaṃ? Avijjā mūlaṃ, ayoniso manasikāro
mūlaṃ, asmimāno mūlaṃ, ahirikaṃ mūlaṃ,\
\
\
**\[page 345\]**\
*S.N. 916\] Tuvaṭakasuttaniddeso. 345*\
[\[\... content straddling page break has been moved to the page above
\...\]]{.red} anottappaṃ mūlaṃ, uddhaccaṃ mūlaṃ; idaṃ taṇhāpapañcassa
mūlaṃ.\
     Katamaṃ diṭṭhipapañcassa mūlaṃ? Avijjā mūlaṃ, ayoniso manasikāro
mūlaṃ, asmimāno mūlaṃ, ahirikaṃ mūlaṃ, anottappaṃ mūlaṃ, uddhaccaṃ
mūlaṃ; idaṃ diṭṭhipapañcassa mūlaṃ.\
     Bhagavā ti gāravādhivacanaṃ. Api ca bhaggarāgo ti Bhagavā,
bhaggadoso ti Bhagavā, bhaggamoho ti Bhagavā, bhaggamāno ti Bhagavā,
bhaggadiṭṭhī ti Bhagavā, bhaggakaṇṭako ti Bhagavā, bhaggakileso ti
Bhagavā, bhaji vibhaji paṭivibhaji dhammaratanan ti Bhagavā. Bhavānaṃ
antakaro ti Bhagavā; bhāvitakāyo ti Bhagavā, bhāvitasīlo ti bhāvitacitto
ti bhāvitapañño ti Bhagavā; bhāgī vā Bhagavā araññavanapatthāni pantāni
senāsanāni appasaddāni appanigghosāni vijanavātāni manussarāhaseyyakāni
paṭisallānasārūpānī ti Bhagavā; bhāgī vā Bhagavā
cīvarapiṇḍapātasenāsanagilānapaccayabhesajjaparikkhārānan ti Bhagavā;
bhāgī vā Bhagavā attharasassa dhammarasassa vimuttirasassa adhisīlassa
adhicittassa adhipaññāyā ti Bhagavā; bhāgī vā Bhagavā catunnaṃ jhānānaṃ,
catunnaṃ appamaññānaṃ, catunnaṃ arūpasamāpattīnan ti Bhagavā; bhāgī vā
Bhagavā aṭṭhannaṃ vimokkhānaṃ, aṭṭhannaṃ abhibhāyatanānaṃ, navannaṃ
{anupubbavihārasamāpattīnan} ti Bhagavā; bhāgī vā Bhagavā dasannaṃ
saññābhāvanānaṃ, dasannaṃ kasiṇasamāpattīnaṃ, ānāpānasatisamādhissa
asubhasamāpattiyā ti Bhagavā; bhāgī vā Bhagavā catunnaṃ satipaṭṭhānānaṃ,
catunnaṃ sammappadhānānaṃ, catunnaṃ iddhippādānaṃ, pañcannaṃ indriyānaṃ,
pañcannaṃ balānaṃ, sattannaṃ bojjhaṅgānaṃ, ariyassa aṭṭhaṅgikassa
maggassā ti Bhagavā; bhāgī vā Bhagavā dasannaṃ tathāgatabalānaṃ,
catunnaṃ vesārajjānaṃ, catunnaṃ paṭisambhidānaṃ, channaṃ abhiññānaṃ,
channaṃ buddhadhammānan ti Bhagavā.\
\
\
**\[page 346\]**\
*346 Aṭṭhakavaggo. \[S.N. 916*\
[\[\... content straddling page break has been moved to the page above
\...\]]{.red} Bhagavā ti n\'; etaṃ nāmaṃ mātarā kataṃ, na pitarā kataṃ,
na bhātarā kataṃ, na bhaginiyā kataṃ, na mittāmacchehi kataṃ, na
ñātisālokitehi kataṃ, na samaṇabrāhmaṇehi kataṃ, na devatāhi kataṃ;
vimokkhantikam etaṃ buddhānaṃ bhagavantānaṃ bodhiyā mūle saha
sabbaññutañāṇassa paṭilābhā sacchikā paññatti yadidaṃ Bhagavā ti, mūlaṃ
papañcasaṃkhāyā ti Bhagavā.\
     Mantā asmī ti sabbam uparuddhe ti. Mantā vuccati paññā; yā paññā
pajānanā . . . pe . . . amoho dhammavicayo sammādiṭṭhi. Asmī ti rūpe
asmī ti māno, asmī ti chando, asmī ti anusayo, vedanāya, saññāya,
saṃkhāresu, viññāṇe asmī ti māno, asmī ti chando, asmī ti anusayo mūlaṃ
papañcasaṃkhāyā ti Bhagavā. Mantā asmī ti sabbam uparuddhe ti
papañcasaṃkhāya mūlañ ca asmimānañ ca mantāya sabbam uparuddheyya
uparuddheyya nirodheyya vūpasameyya atthaṅgameyya paṭipassambheyyā ti,
mūlaṃ papañcasaṃkhāyā ti Bhagavā, mantā asmī ti sabbam uparuddhe.\
     Yā kāci taṇhā ajjhattan ti. Yā kācī ti sabbena sabbaṃ sabbathā
sabbaṃ asesaṃ nissesaṃ pariyādāyavacanaṃ etaṃ, yā kācī ti. Taṇhā ti,
rūpataṇhā ti . . . pe . . . dhammataṇhā. Ajjhattan ti ajjhattaṃ
samuṭṭhāti sā taṇhā ti, ajjhattaṃ. Athavā ajjhattikaṃ vuccati cittaṃ;
yaṃ cittaṃ mano mānasaṃ hadayaṃ paṇḍaraṃ mano manāyatanaṃ manindriyaṃ
viññāṇaṃ viññāṇakkhandho tajjā manoviññāṇadhātu. Cittena manasā taṇhā
sahagatā sahajātā saṃsaṭṭhā sampayuttā ekuppādā ekanirodhā ekavatthukā
ekārammaṇā ti pi ajjhattan ti, yā kāci taṇhā ajjhattaṃ\
     Tāsaṃ vinayā sadā sato sikkhe ti. Sadā ti sadā sabbadā sabbakālaṃ
niccakālaṃ dhuvakālaṃ satataṃ samitaṃ abbhokiṇṇaṃ pokhānupokhaṃ
udakummikajātaṃ avīcisantatisahitaṃ phusitaṃ purebhattaṃ pacchābhattaṃ
purimayāmaṃ pacchimayāmaṃ kāḷe juṇhe vasse hemante gimhe purime
vayokhandhe majjhime vayokhandhe pacchime vayokhandhe.\
\
\
**\[page 347\]**\
*S.N. 916\] Tuvaṭakasuttaniddeso. 347*\
[\[\... content straddling page break has been moved to the page above
\...\]]{.red} Sato ti catūhi kāraṇehi sato, kāye
kāyānupassanāsatipaṭṭhānaṃ bhāvento sato, vedanāsu citte dhammesu
dhammānupassanāsatipaṭṭhānaṃ bhāvento sato; aparehi catūhi kāraṇehi
sato, asatiparivajjanāya sato, satikaraṇīyānaṃ dhammānaṃ katattā sato,
satipaṭipakkhānaṃ dhammānaṃ katattā sato, satinimittānaṃ dhammānaṃ
asammuṭṭhattā sato; aparehi pi catūhi kāraṇehi sato, satiyā
samannāgatattā sato, satiyā vasitattā sato, satiyā pāguññatāya sato,
satiyā apaccorohaṇatāya sato; aparehi pi catūhi kāraṇehi sato, satattā
sato, santattā sato, samitattā sato, santadhammasamannāgatattā sato;
buddhānussatiyā sato, dhammānussatiyā sato, saṃghānussatiyā sato,
sīlānussatiyā sato, cāgānussatiyā sato, devatānussatiyā sato,
ānāpānasatiyā sato, maraṇasatiyā sato, kāyagatāsatiyā sato,
upasamānussatiyā sato; yā sati anussati patissati sati, saraṇatā
dhāraṇatā apilāpanatā assammussanatā sati, satindriyaṃ satibalaṃ
sammāsati satisambojjhaṅgo ekāyanamaggo; ayaṃ vuccati sati. Imāya satiyā
upeto samupeto upagato samupagato upapanno samupapanno samannāgato so
vuccati sato.\
     Sikkhe ti tisso sikkhā, adhisīlasikkhā adhicittasikkhā
adhipaññāsikkhā. Katamā adhisīlasikkhā? Idha bhikkhu sīlavā hoti,
pātimokkhasaṃvarasaṃvuto viharati, ācāragocarasampanno aṇumattesu
vajjesu bhayadassāvī samādāya sikkhati sikkhāpadesu, khuddako
sīlakkhandho,\
\
\
**\[page 348\]**\
*348 Aṭṭhakavaggo. \[S.N. 916*\
mahanto sīlakkhandho, sīlaṃ patiṭṭhā ādicaraṇaṃ saṃyamo saṃvaro mukhaṃ
pamukhaṃ kusalānaṃ dhammānaṃ samāpattiyā; ayaṃ adhisīlasikkhā.\
     Katamā adhicittasikkhā? Idha bhikkhu vivicc\'; eva kāmehi vivicca
akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ
jhānaṃ upasampajja viharati. Vitakkavicārānaṃ vūpasamāya ajjhattaṃ
sampasādanaṃ cetaso ekodibhāvaṃ avitakkaṃ avicāraṃ samādhijaṃ pītisukhaṃ
dutiyaṃ jhānaṃ upasampajja viharati. Pītiyā ca virāgā upekkhako ca
viharati, sato ca sampajāno sukhañ ca kāyena {paṭisaṃvedeti}, yan taṃ
ariyā ācikkhanti upekkhako satimā sukhavihārī ti, tatiyaṃ jhānaṃ
upasampajja viharati.\
Sukhassa ca pahānā dukkhassa ca pahānā pubb\'; eva somanassadomanassānaṃ
atthaṅgamā adukkha-m-asukhaṃ upekkhāsatipārisuddhiṃ catutthaṃ jhānaṃ
upasampajja viharati; ayaṃ adhicittasikkhā.\
     Katamā adhipaññāsikkhā? Idha bhikkhu paññavā hoti udayatthagāminiyā
paññāyā samannāgato ariyāya nibbedhikāya sammādukkhakkhayagāminiyā. So
idaṃ dukkhan ti yathābhūtaṃ pajānāti, ayaṃ dukkhasamudayo ti yathābhūtaṃ
pajānāti, ayaṃ dukkhanirodho ti yathābhūtaṃ pajānāti, ayaṃ
dukkhanirodhagāminī paṭipadā ti yathābhūtaṃ pajānāti; ime āsavā ti
yathābhūtaṃ pajānāti, ayaṃ āsavasamudayo ti yathābhūtaṃ pajānātī, ayaṃ
āsavanirodho ti yathābhūtaṃ pajānāti, ayaṃ āsavanirodhagāminī paṭipadā
ti yathābhūtaṃ pajānāti; ayaṃ adhipaññāsikkhā.\
     Tāsaṃ vinayā sadā sato sikkhe ti tāsaṃ taṇhānaṃ vinayāya
paṭivinayāya pahānāya vūpasamāya paṭinissaggāya paṭipassaddhiyā
adhisīlam pi sikkheyya, adhicittam pi sikkheyya, adhipaññam pi
sikkheyya; imā tisso sikkhā āvajjanto sikkheyya, jānanto sikkheyya,\
\
\
**\[page 349\]**\
*S.N. 917\] Tuvaṭakasuttaniddeso. 349*\
passanto sikkheyya, paccavekkhanto sikkheyya, cittaṃ adhiṭṭhahanto
sikkheyya, saddhāta adhimuccanto sikkheyya, viriyaṃ paggaṇhanto
sikkheyya, satiṃ upaṭṭhapento sikkheyya, cittaṃ samādahanto sikkheyya,
paññāya pajānanto sikkheyya, abhiññeyyaṃ abhijānanto sikkheyya,
pariññeyyaṃ parijānanto sikkheyya, pahātabbaṃ pajahanto sikkheyya,
bhāvetabbaṃ bhāvento sikkheyya, sacchikātabbaṃ sacchikaronto sikkheyya
ācareyya samācareyya samādāya vatteyyā ti, tāsaṃ vinayā sadā sato
sikkhe. Ten\'; āha Bhagavā:\
\
          Mūlaṃ papañcasaṃkhāyā ti Bhagavā\
          mantā asmī ti sabbam uparuddhe,\
          yā kāci taṇhā ajjhattaṃ,\
          tāsaṃ vinayā sadā sato sikkhe ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,14.3(=917): Yaṃ kiñci dhammam abhijaññā\
               ajjhattaṃ athavā pi bahiddhā,\
               na tena thāmaṃ kubbetha,\
               na hi sā nibbuti sataṃ vuttā. \|\| Nidd_I.14:3
\|\|]{.large}\
\
     Yaṃ kiñci dhammam abhijaññā ajjhattan ti yaṃ kiñci attano guṇaṃ
jāneyya, kusale vā dhamme, abyākate vā dhamme.\
     Katame attano guṇā? Uccākulā pabbajito vā assa, mahākulā pabbajito
vā assa, mahābhogakulā vā uḷārabhogakulā vā pabbajito vā assa, ñāto
yasassī gahaṭṭhapabbajitānan ti vā assa, lābhī \'mhi
cīvarapiṇḍapātasenāsanagilānapaccayabhesajjaparikkhārānan ti vā assa,
suttantiko vā assa, vinayadharo vā assa, dhammakathiko vā assa, āraññiko
vā assa, piṇḍapātiko vā assa, paṃsukūliko vā assa, tecīvariko vā assa,
sapadānacāriko vā assa, khalupacchābhattiko vā assa, nesajjiko vā assa,
yathāsanthatiko vā assa, paṭhamassa jhānassa lābhī ti vā assa, dutiyassa
jhānassa lābhī ti vā assa, tatiyassa jhānassa lābhī ti vā assa,\
\
\
**\[page 350\]**\
*350 Aṭṭhakavaggo. \[S.N. 917*\
[\[\... content straddling page break has been moved to the page above
\...\]]{.red} catutthassa jhānassa lābhī ti vā assa,
ākāsānañcāyatanasamāpattiyā lābhī ti vā assa,
viññāṇañcāyatanasamāpattiyā ākiñcaññāyatanasamāpattiyā
nevasaññānāsaññāyatanasamāpattiyā lābhī ti vā assa; ime vuccanti attano
guṇā. Yaṃ kiñci attano guṇaṃ jāneyya ājāneyya vijāneyya paṭivijāneyya
paṭivijjheyyā ti, yaṃ kiñci dhammam abhijaññā.\
     Ajjhattaṃ athavā pi bahiddhā ti upajjhāyassa vā ācariyassa vā te
guṇā assū ti, ajjhattaṃ athavā pi bahiddhā.\
     Na tena thāmaṃ kubbethā ti attano vā guṇena paresaṃ vā guṇena
thāmaṃ na kareyya, thambhaṃ na kareyya, mānaṃ na kareyya, uṇṇatiṃ na
kareyya, uṇṇamaṃ na kareyya, na tena mānaṃ janeyya, na tena thaddho assa
patthaddho paggahitasiro ti, na tena thāmaṃ kubbetha.\
     Na hi sā nibbuti sataṃ vuttā ti satānaṃ santānaṃ sappurisānaṃ
buddhānaṃ buddhasāvakānaṃ paccekabuddhānaṃ sā nibbuti na vuttā
na-ppavuttā na ācikkhitā na desitā na paññāpitā na paṭṭhapitā na vivaṭā
na vibhattā na uttānīkatā na-ppakāsitā ti, na hi sā nibbuti sataṃ vuttā.
Ten\'; āha Bhagavā:\
\
          Yaṃ kiñci dhammam abhijaññā\
          ajjhattaṃ athavā pi bahiddhā,\
          na tena thāmaṃ kubbetha,\
          na hi sā nibbuti sataṃ vuttā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,14.4(=918): Seyyo na tena maññeyya\
               nīceyyo athavā pi sarikkho,\
               phuṭṭho anekarūpehi\
               nātumānaṃ vikappayaṃ {tiṭṭhe}. \|\| Nidd_I.14:4
\|\|]{.large}\
\
     Seyyo na tena maññeyyā ti seyyo \'ham asmī ti mānaṃ na janeyya
jātiyā vā gottena vā kolaputtikena vā vaṇṇapokkharatāya vā dhanena vā
ajjhenena vā kammāyatanena vā sippāyatanena vā vijjaṭṭhānena vā sutena
vā paṭibhāṇena vā aññataraññatarena vā vatthunā ti,\
\
\
**\[page 351\]**\
*S.N. 919\] Tuvatakasuttaniddeso. 351*\
[\[\... content straddling page break has been moved to the page above
\...\]]{.red} seyyo na tena maññeyya.\
     Nīceyyo athavā pi sarikkho ti hīno \'ham asmī ti omānaṃ na janeyya
jātiyā vā gottena vā . . . pe . . . aññataraññatarena vā vatthunā.
Sadiso \'ham asmī ti mānaṃ na janeyya jātiyā vā gottena vā kolaputtikena
vā vaṇṇapokkharatāya vā dhanena vā ajjhenena vā kammāyatanena vā
sippāyatanena vā vijjaṭṭhānena vā sutena vā paṭibhāṇena vā
aññataraññatarena vā vatthunā ti, nīceyyo athavā pi sarikkho.\
     Phuṭṭho anekarūpehī ti anekavidhehi ākārehi phuṭṭho pareto samohito
samannāgato ti, phuṭṭho anekarūpehi.\
     Nātumānaṃ vikappayaṃ tiṭṭhe ti ātumāno vuccati attā; attānaṃ
kappento vikappento vikappaṃ āpajjanto na tiṭṭheyyā ti, nātumānaṃ
vikappayaṃ tiṭṭhe. Ten\'; āha Bhagavā:\
\
\
          Seyyo na tena maññeyya\
          nīceyyo athavā pi sarikkho,\
          phuṭṭho anekarūpehi\
          nātumānaṃ vikappayaṃ tiṭṭhe ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,14.5(=919): Ajjhattam eva upasame,\
               nāññato bhikkhu santim eseyya:\
               ajjhattaṃ upasantassa\
               n\'; atthi attaṃ, kuto nirattaṃ vā. \|\| Nidd_I.14:5
\|\|]{.large}\
\
     Ajjhattam eva upasame ti. Ajjhattaṃ rāgaṃ sameyya upasameyya, dosaṃ
sameyya upasameyya, mohaṃ sameyya, kodhaṃ upanāhaṃ makkhaṃ paḷāsaṃ issaṃ
macchariyaṃ māyaṃ sāṭheyyaṃ thambhaṃ sārambhaṃ mānaṃ atimānaṃ madaṃ
pamādaṃ sabbe kilese sabbe duccarite sabbe darathe sabbe pariḷāhe sabbe
santāpe sabbākusalābhisaṃkhāre sameyya upasameyya vūpasameyya nibbāpeyya
paṭipassambheyyā ti,\
\
\
**\[page 352\]**\
*352 Aṭṭhakavaggo. \[S.N. 919*\
[\[\... content straddling page break has been moved to the page above
\...\]]{.red} ajjhattam eva upasame.\
     Nāññato bhikkhu santim eseyyā ti aññato asuddhimaggena
micchāpaṭipadāya aniyyānapathena, aññatra satipaṭṭhānehi aññatra
sammappadhānehi aññatra iddhippādehi aññatra indriyehi aññatra balehi
aññatra bojjhaṅgehi aññatra ariyā aṭṭhaṅgikā maggā santiṃ upasantiṃ
vūpasantiṃ nibbutiṃ paṭipassaddhiṃ na eseyya na gaveseyya na pariyeseyyā
ti, nāññato bhikkhu santim eseyya.\
     Ajjhattaṃ upasantassā ti. Ajjhattaṃ rāgaṃ upasantassa, dosaṃ
upasantassa . . . pe . . . sabbākusalābhisaṃkhāre santassa upasantassa
vūpasantassa nibbutassa paṭipassaddhassā ti, ajjhattaṃ upasantassa.\
     N\'; atthi attaṃ, kuto nirattaṃ vā ti. N\'; atthī ti paṭikkhepo.\
Attan ti sassatadiṭṭhi n\'; atthi, nirattan ti ucchedadiṭṭhi n\'; atthi,
attā ti gahitaṃ n\'; atthi, nirattā ti muñcitabbaṃ n\'; atthi, yassa
n\'; atthi gahitaṃ, tassa n\'; atthi muñcitabbaṃ, yass\'; atthi
muñcitabbaṃ, tass\'; atthi gahitaṃ. Gāhamuñcanaṃ samatikkanto arahā
vuddhiparihāniṃ vītivatto. So vuṭṭhavāso ciṇṇacaraṇo . . . pe . . . n\';
atthi tassa punabbhavo ti, n\'; atthi attaṃ, kuto nirattaṃ vā. Ten\';
āha Bhagavā:\
\
          Ajjhattam eva upasame,\
          nāññato bhikkhu santim eseyya:\
          ajjhattaṃ upasantassa\
          n\'; atthi attaṃ, kuto nirattaṃ vā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
**\[page 353\]**\
*S.N. 920\] Tuvaṭakasuttaniddeso. 353*\
\
  [Sn_IV,14.6(=920): Majjhe yathā samuddassa\
               ūmi no jāyati, ṭhito hoti,\
               evaṃ ṭhito anej\'; assa:\
               ussadaṃ bhikkhu na kareyya kuhiñci. \|\| Nidd_I.14:6
\|\|]{.large}\
\
     Majjhe yathā samuddassa ūmi no jāyati, ṭhito hotī ti.\
Samuddo caturāsītiyojanasahassāni ubbedhena gambhīro; heṭṭhā
cattāḷīsayojanasahassāni udakaṃ macchakacchapehi kampati, upari
cattāḷīsayojanasahassāni udakaṃ vātehi kampati, majjhe cattāri
yojanasahassāni udakaṃ na kampati na vikampati na calati na vedhati na
pavedhati na sampavedhati anerito aghaṭṭhito acalito aluḷito abhanto
vūpasanto, tatra ūmi no jāyati, ṭhito hoti samuddo ti, evam pi majjhe
yathā samuddassa ūmi no jāyati, ṭhito hoti. Athavā sattannaṃ pabbatānaṃ
antarikāsu sīdantarasamuddo, tatra udakaṃ na kampati na vikampati na
calati na vedhati na pavedhati na sampavedhati, anerito aghaṭṭito
acalito aluḷito abhanto vūpasanto, tatra ūmi no jāyati, ṭhito hoti
samuddo ti, evam pi majjhe yathā samuddassa ūmi no jāyati, ṭhito hoti.\
     Evaṃ ṭhito anej\'; assā ti. Evan ti opammasampaṭipādanā. Ṭhito ti
lābhe pi na kampati, alābhe pi na kampati, yase pi na kampati, ayase pi
na kampati, pasaṃsāya pi na kampati, nindāya pi na kampati, sukhe pi na
kampati, dukkhe pi na kampati na vikampati na calati na vedhati na
pavedhati na sampavedhatī ti, evaṃ ṭhito. Anej\'; assā ti. Ejā vuccati
taṇhā; yo rāgo sārāgo . . . pe . . . abhijjhā lobho akusalamūlaṃ.
Yass\'; esā ejā taṇhā pahīnā samucchinnā vūpasantā paṭipassaddhā
abhabbuppattikā ñāṇagginā daḍḍhā, so vuccati anejo, ejāya pahīnattā
anejo, so lābhe pi na iñjati, alābhe pi na iñjati, yase pi na iñjati,
ayase pi na iñjati,\
\
\
**\[page 354\]**\
*354 Aṭṭhakavaggo. \[S.N. 920*\
[\[\... content straddling page break has been moved to the page above
\...\]]{.red} pasaṃsāya pi na iñjati, nindāya pi na iñjati, sukhe pi na
iñjati, dukkhe pi na iñjati na calati na vedhati na pavedhati na
sampavedhatī ti, evaṃ ṭhito anej\'; assa.\
     Ussadaṃ bhikkhu na kareyya kuhiñcī ti. Ussadā ti satt\'; ussadā,
rāgussado dosussado mohussado mānussado diṭṭhussado kilesussado
kammussado, taṃ na kareyya na janeyya na sañjaneyya na nibbatteyya
nābhinibbatteyya. Kuhiñcī ti kuhiñci kimhici katthaci ajjhattaṃ vā
bahiddhā vā ajjhattabahiddhā vā ti, ussadaṃ bhikkhu na kareyya kuhiñci.
Ten\'; āha Bhagavā:\
\
          Majjhe yathā samuddassa\
          ūmi no jāyati, ṭhito hoti,\
          evaṃ ṭhito anej\'; assa:\
          ussadaṃ bhikkhu na kareyya kuhiñcī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,14.7(=921): Akittayi vivaṭacakkhu\
               sakkhidhammaṃ parissayavinayaṃ,\
               paṭipadaṃ vadehi, bhaddan te,\
               pātimokkhaṃ athavā pi samādhiṃ. \|\| Nidd_I.14:7
\|\|]{.large}\
\
     Akittayi vivaṭacakkhū ti. Akittayī ti akittayi parikittayi ācikkhi
desesi paññāpesi paṭṭhapesi vivari vibhaji uttānim akāsi pakāsesi ti,
akittayi. Vivaṭacakkhū ti Bhagavā pañcahi cakkhūhi vivaṭacakkhu,
maṃsacakkhunā pi vivaṭacakkhu, dibbacakkhunā pi vivaṭacakkhu,
paññācakkhunā pi vivaṭacakkhu, buddhacakkhunā pi vivaṭacakkhu,
samantacakkhunā pi vivaṭacakkhu.\
     Kathaṃ Bhagavā maṃsacakkhunā pi vivaṭacakkhu? Maṃsacakkhumhi
Bhagavato pañca vaṇṇā saṃvijjanti: nīlo ca vaṇṇo, pītako ca vaṇṇo,
lohitako ca vaṇṇo, kaṇho ca vaṇṇo,\
\
\
**\[page 355\]**\
*S.N. 921\] Tuvaṭakasuttaniddeso. 355*\
odāto ca vaṇṇo; yattha ca akkhilomāni patiṭṭhitāni, taṃ nīlaṃ hoti
sunīlaṃ pāsādikaṃ dassaneyyaṃ ummārapupphasamānaṃ. Tassa parato pītakaṃ
hoti, supītakaṃ suvaṇṇavaṇṇaṃ pāsādikaṃ dassaneyyaṃ
kaṇṇikārapupphasamānaṃ; ubhayato ca akkhikūṭāni Bhagavato lohitakāni
honti sulohitakāni pāsādikāni dassaneyyāni indagopakasamānāni. Majjhe
kaṇhaṃ hoti sukaṇhaṃ alūkhaṃ siniddhaṃ pāsādikaṃ dassaneyyaṃ
aḷāriṭṭhakasamānaṃ; tassa parato odātaṃ hoti suvodātaṃ setaṃ paṇḍaraṃ
pāsādikaṃ dassaneyyaṃ osadhitārakasamānaṃ.\
Tena Bhagavā pākatikena maṃsacakkhunā attabhāvapariyāpannena
purimasucaritakammābhinibbattena samantā yojanaṃ passati divā c\'; eva
rattiñ ca. Yadā pi caturaṅgasamannāgato andhakāro hoti, suriyo ca
atthaṅgamito hoti, kāḷapakkho ca uposatho hoti, tibbo ca vanasaṇḍo hoti,
mahā ca akālamegho abbhuṭṭhito hoti, evarūpe pi caturaṅgasamannāgate
andhakāre samantā yojanaṃ passati, n\'; atthi so kūṭo vā kavāṭaṃ vā
pākāro vā pabbato vā gacchaṃ vā latā vā āvaraṇaṃ rūpānaṃ dassanāya. Ekañ
ce tilaphalaṃ nimittaṃ katvā tilavāhe pakkhipeyya, tañ ñeva tilaphalaṃ
uddhareyya, evaṃ parisuddhaṃ Bhagavato pākatikamaṃsacakkhu; evaṃ Bhagavā
maṃsacakkhunā vivaṭacakkhu.\
     Kathaṃ Bhagavā dibbena cakkhunā pi vivaṭacakkhu?\
\*Bhagavā dibbena cakkhunā visuddhena atikkantamānusakena satte passati
cavamāne upapajjamāne hīne paṇīte suvaṇṇe dubbaṇṇe sugate duggate
yathākammūpage satte pajānāti: ime te bhonto sattā kāyaduccaritena
samannāgatā vacīduccaritena samannāgatā manoduccaritena samannāgatā
ariyānaṃ upavādakā micchādiṭṭhikā micchādiṭṭhikammasamādānā,\
\
\
**\[page 356\]**\
*356 Aṭṭhakavaggo. \[S.N. 921*\
[\[\... content straddling page break has been moved to the page above
\...\]]{.red} te kāyassa bhedā param maraṇā apāyaṃ duggatiṃ vinipātaṃ
nirayaṃ upapannā; ime vā pana bhonto sattā kāyasucaritena samannāgatā
vacīsucaritena samannāgatā manosucaritena samannāgatā ariyānaṃ
anupavādakā sammādiṭṭhikā sammādiṭṭhikammasamādānā, te kāyassa bhedā
{paraṃ maraṇā} sugatiṃ saggaṃ lokaṃ upapannā ti, iti dibbena cakkhunā
visuddhena atikkantamānusakena satte passati cavamāne upapajjamāne hīne
paṇīte suvaṇṇe dubbaṇṇe sugate duggate yathākammūpage satte pajānāti.
Ākaṃkhamāno ca Bhagavā ekam pi lokadhātuṃ passeyya, dve pi lokadhātuyo
passeyya, tisso pi lokadhātuyo passeyya, catasso pi lokadhātuyo
passeyya, pañca pi lokadhātuyo passeyya, dasa pi lokadhātuyo passeyya,
visam pi lokadhātuyo passeyya, tiṃsam pi lokadhātuyo passeyya,
cattāḷīsam pi lokadhātuyo passeyya, paññāsam pi lokadhātuyo passeyya,
sahassim pi cūḷanikaṃ lokadhātuṃ passeyya, dvisahassim pi majjhimikaṃ
lokadhātuṃ passeyya tīsahassim pi lokadhātuṃ passeyya, mahāsahassiṃ pi
lokadhātuṃ passeyya. Yāvatā vā pana ākaṃkheyya, tāvatakaṃ passeyya; evaṃ
parisuddhaṃ Bhagavato dibbacakkhu; evaṃ Bhagavā dibbena cakkhunā
vivaṭacakkhu.\
     Kathaṃ Bhagavā paññācakkhunā pi vivaṭacakkhu?\
Bhagavā mahāpañño puthupañño hāsapañño javanapañño tikkhapañño
nibbedhikapañño paññappabhedakusalo pabhinnañāṇo adhigatapaṭisambhido
catuvesārajjappatto dasabaladhārī purisāsabho purisasīho purisanāgo
purisājañño purisadhoreyho anantañāṇo anantatejo anantayaso aḍḍho
mahaddhano dhanavā netā vinetā anunetā saññāpetā nijjhāpetā pekkhetā
pasādetā. So hi Bhagavā anuppannassa maggassa uppādetā, asañjātassa
maggassa sañjānetā, anakkhātassa maggassa akkhātā, maggaññū maggavidū
maggakovido. Maggānugā ca pana etarahi sāvakā viharanti pacchā
samannāgatā. So hi Bhagavā jānaṃ jānāti,\
\
\
**\[page 357\]**\
*S.N. 921\] Tuvaṭakasuttaniddeso. 357*\
[\[\... content straddling page break has been moved to the page above
\...\]]{.red} passaṃ passati, cakkhubhūto dhammabhūto ñāṇabhūto
brahmabhūto vattā pavattā, atthassa ninnetā, amatassa dātā, dhammasāmī
tathāgato. N\'; atthi tassa Bhagavato añātaṃ adiṭṭhaṃ aviditaṃ
asacchikataṃ aphusitaṃ paññāya. Atītānāgatapaccuppannaṃ upādāya sabbe
dhammā sabbākāreṇa Buddhassa Bhagavato ñāṇamukhe āpāthaṃ āgacchanti. Yaṃ
kiñci neyyaṃ nāma atthi dhammaṃ jānitabbaṃ, attattho vā, parattho vā,
ubhayattho vā, diṭṭhadhammiko vā attho, samparāyiko vā attho, uttāno vā
attho, gambhīro vā attho, guyho vā attho, paṭicchanno vā attho, neyyo vā
attho, nīto vā attho, anavajjo vā attho, nikkileso vā attho, vodāno vā
attho, paramattho vā, sabban taṃ anto buddhañāṇe parivattati. Atīte
Buddhassa Bhagavato appaṭihataṃ ñāṇaṃ, anāgate paccuppanne appaṭihataṃ
ñāṇaṃ, sabbaṃ kāyakammaṃ Buddhassa Bhagavato ñāṇānuparivatti.\
Sabbaṃ vacīkammaṃ, sabbaṃ manokammaṃ Buddhassa Bhagavato
ñāṇānuparivatti. Yāvatakaṃ neyyaṃ tāvatakaṃ ñāṇaṃ, yāvatakaṃ ñāṇaṃ
tāvatakaṃ neyyaṃ; neyyapariyantikaṃ ñāṇaṃ, ñāṇapariyantikaṃ neyyaṃ;
neyyaṃ atikkamitvā ñāṇaṃ na-ppavattati, ñāṇaṃ atikkamitvā neyyapatho
n\'; atthi; aññamaññaṃ pariyantaṭṭhāyino te dhammā. Yathā dvinnaṃ
samuggapaṭalānaṃ sammāphusitānaṃ heṭṭhimaṃ samuggapaṭalaṃ uparimaṃ va
nātivattati, uparimaṃ samuggapaṭalaṃ heṭṭhimaṃ va nātivattati
aññamaññapariyantaṭṭhāyino evam eva Buddhassa Bhagavato neyyañ ca ñāṇañ
ca añña maññaṃ pariyantaṭṭhāyino; yāvatakaṃ neyyaṃ tāvatakaṃ ñāṇaṃ,\
\
\
**\[page 358\]**\
*358 Aṭṭhakavaggo. \[S.N. 921*\
[\[\... content straddling page break has been moved to the page above
\...\]]{.red} yāvatakaṃ ñāṇaṃ tāvatakaṃ neyyaṃ; neyyapariyantikaṃ ñāṇaṃ,
ñāṇapariyantikaṃ neyyaṃ; neyyaṃ atikkamitvā ñāṇaṃ na-ppavattati, ñāṇaṃ
atikkamitvā neyyapatho n\'; atthi; aññamaññaṃ pariyantaṭṭhāyino te
dhammā. Sabbadhammesu Buddhassa Bhagavato ñāṇaṃ parivattati, sabbe
dhammā Buddhassa Bhagavato āvajjanapaṭibaddhā ākaṃkhapaṭibaddhā
manasikārapaṭibaddhā cittuppādapaṭibaddhā. Sabbasattesu Buddhassa
Bhagavato ñāṇaṃ parivattati, sabbesaṃ sattānaṃ Bhagavā āsayaṃ jānāti,
anusayaṃ jānāti, caritaṃ jānāti, adhimuttiṃ jānāti. Apparajakkhe
mahārajakkhe tikkhindriye mudindriye svākāre dvākāre suviññāpaye
duviññāpaye bhabbābhabbe satte jānāti. Sadevako loko samārako sabrahmako
sassamaṇabrāhmaṇī pajā sadevamanussā anto buddhañāṇe parivattati. Yathā
ye keci macchakacchapā antamaso timitimiṅgalaṃ upādāya anto mahāsamudde
parivattanti, evam eva sadevako loko samārako sabrahmako
sassamaṇabrāhmaṇī pajā sadevamanussā anto buddhañāṇe parivattati. Yathā
ye keci pakkhī antamaso garuḷaṃ venateyyaṃ upādāya ākāsassa padese
parivattanti, evam eva ye pi te Sāriputtasamā paññāya te pi
buddhañāṇassa padese parivattanti. Buddhañāṇaṃ devamanussānaṃ pañhaṃ
pharitvā abhibhavitvā tiṭṭhati; ye pi te khattiyapaṇḍitā brāhmaṇapaṇḍitā
gahapatipaṇḍitā samaṇapaṇḍitā nipuṇā parappavādā bālavedhirūpā
vobhindantā maññe caranti paññāgatena diṭṭhigatāni. Te pañhaṃ
abhisaṃkharitvā abhisaṃkharitvā tathāgataṃ upasaṅkamitvā pucchanti,
kathitā visajjitā ca te pañhā Bhagavatā honti, niddiṭṭhakāraṇā
upakkitakā ca.\
\
\
**\[page 359\]**\
*S.N. 921\] Tuvaṭakasuttaniddeso. 359*\
[\[\... content straddling page break has been moved to the page above
\...\]]{.red} Te Bhagavato sampajjante. Atha kho Bhagavā tattha
atirocati yadidaṃ paññāyā ti; evaṃ Bhagavā paññācakkhunā pi
vivaṭacakkhu.\
     Kathaṃ Bhagavā buddhacakkhunā pi vivaṭacakkhu?\
Bhagavā buddhacakkhunā lokaṃ volokento addasa satte apparajakkhe
mahārajakkhe tikkhindriye mudindriye svākāre dvākāre suviññāpaye
duviññāpaye app-ekacce paralokavajjabhayadassāvino viharante. Seyyathā
pi nāma uppaliniyaṃ vā paduminiyaṃ vā puṇḍarīkiniyaṃ vā appekaccāni
uppalāni vā padumāni vā puṇḍarīkāni vā udake jātāni udake saṃvaḍḍhāni
udakānuggatāni antonimuggapositāni, app-ekaccāni uppalāni vā padumāni vā
puṇḍarīkāni vā udake jātāni udake saṃvaddhāni samodakaṇṭhitāni.
app-ekaccāni uppalāni vā padumāni vā puṇḍarīkāni vā udake jātāni udake
saṃvaḍḍhāni udakā accuggamma tiṭṭhanti anupalittāni udakena; evam eva
Bhagavā buddhacakkhunā lokaṃ volokento addasa satte apparajakkhe
mahārajakkhe tikkhindriye mudindriye svākāre dvākāre suviññāpaye
duviññāpaye app-ekacce paralokavajjabhayadassāvino viharante. Jānāti
Bhagavā, ayaṃ puggalo rāgacarito, ayaṃ dosacarito, ayaṃ mohacarito, ayaṃ
vitakkacarito, ayaṃ saddhācarito, ayaṃ ñāṇacarito ti.\
Rāgacaritassa Bhagavā puggalassa asubhakathaṃ katheti.\
Dosacaritassa Bhagavā puggalassa mettābhāvanaṃ ācikkhati. Mohacaritaṃ
Bhagavā puggalaṃ uddese paripucchāya kālena dhammassavane kālena
dhammasākacchāya garusaṃvāse niveseti. Vitakkacaritassa Bhagavā
puggalassa ānāpānasatiṃ ācikkhati. Saddhācaritassa Bhagavā puggalassa
pāsādanīyaṃ nimittaṃ ācikkhati buddhasubodhiṃ dhammasudhammataṃ
saṃghasupaṭipattiṃ sīlāni ca attano.\
\
\
**\[page 360\]**\
*360 Aṭṭhakavaggo. \[S.N. 921*\
[\[\... content straddling page break has been moved to the page above
\...\]]{.red} Ñāṇacaritassa Bhagavā puggalassa vipassanānimittaṃ
ācikkhati aniccākāraṃ dukkhākāraṃ anattākāraṃ.\
     \*Sele yathā pabbatamuddhaniṭṭhito.\
     yathā pi passe janataṃ samantato,\
     tathūpamaṃ dhammam ayaṃ Sumedha\
     pāsādam āruyha samantacakkhu,\
     sokāvakiṇṇaṃ janatam apetasoko\
     avekkhasu jātijarābhibhūtan ti; evaṃ Bhagavā buddhacakkhunā pi
vivaṭacakkhu.\
     Kathaṃ Bhagavā samantacakkhunā pi vivaṭacakkhu?\
Samantacakkhu vuccati sabbaññutañāṇaṃ. Bhagavā sabbaññutañāṇena upeto
samupeto upagato samupagato upapanno samupapanno samannāgato, na tassa
adiṭṭham idh\'; atthi kiñci; atho aviññātaṃ ajānitabbaṃ; sabbaṃ
abhiññāsi, yad atthi neyyaṃ. Tathāgato tena samantacakkhū ti, evaṃ
Bhagavā samantacakkhunā pi vivaṭacakkhū ti, akittayi vivaṭacakkhu.\
     Sakkhidhammaṃ parissayavinayan ti. Sakkhidhamman ti na itihitihaṃ,
na itikirāya na paramparāya, na piṭakasampadāya, na takkahetu, na
nayahetu, na ākāraparivitakkena, na diṭṭhinijjhānakkhantiyā, sāmaṃ sayam
abhiññātaṃ attapaccakkhadhamman ti, sakkhidhammaṃ. Parissayavinayan ti
parissayā ti dve parissayā, pākaṭaparissayā ca paṭicchannaparissayā ca.\
     Katame pākaṭaparissayā? Sīhā byagghā dīpi-acchataracchā kokā
gomahisā hatthī ahi-vicchikā satapadī corā vā assu,\
\
\
**\[page 361\]**\
*S.N. 921\] Tuvatakasuttaniddeso. 361*\
[\[\... content straddling page break has been moved to the page above
\...\]]{.red} māṇavā katakammā vā akatakammā vā, cakkhurogo sotarogo
ghānarogo jivhārogo kāyarogo sīsarogo kaṇṇarogo mukharogo dantarogo kāso
sāso pināso ḍāho jaro kucchirogo mucchā pakkhandikā sūlā visūcikā
kuṭṭhaṃ gaṇḍo kilāso soso apamāro daddu kaṇḍu kacchu rakhasā vitacchikā
lohitapittaṃ madhumeho aṃsā piḷakā bhagandalā, pittasamuṭṭhānā ābādhā,
semhasamuṭṭhānā ābādhā, vātasamuṭṭhānā ābādhā, sannipātikā ābādhā,
utupariṇāmajā ābādhā, visamaparihārajā ābādhā, opakkamikā ābādhā,
kammavipākajā ābādhā, sītaṃ uṇhaṃ jighacchā pipāsā uccāro passāvo
ḍaṃsamakasavātātapasiriṃsapasamphassā iti vā; ime vuccanti
pākaṭaparissayā.\
     Katame paṭicchannaparissayā? Kāyaduccaritaṃ vacīduccaritaṃ
manoduccaritaṃ kāmachandanīvaraṇaṃ byāpādanīvaraṇaṃ ṭhīnamiddhanīvaraṇaṃ
uddhaccakukkuccanīvaraṇaṃ vicikicchānīvaraṇaṃ rāgo doso moho kodho
upanāho makkho paḷāso issā macchariyaṃ māyā sāṭheyyaṃ thambho sārambho
māno atimāno mado pamādo, sabbe kilesā, sabbāni duccaritāni, sabbe
darathā, sabbe pariḷāhā, sabbe santāpā, sabbākusalābhisaṃkhārā; ime
vuccanti paṭicchannaparissayā. Parissayā ti ken\'; atthena parissayā?
Parisahantī ti parissayā, parihānāya saṃvattantī ti parissayā, tatr\';
āsayā ti, parissayā.\
     Kathaṃ parisahantī ti parissayā? Te parissayā taṃ puggalaṃ sahanti
parisahanti abhibhavanti ajjhottharanti pariyādiyanti maddanti, evaṃ
parisahantī ti, parissayā.\
     Kathaṃ parihānāya saṃvattantī ti parissayā? Te parissayā kusalānaṃ
dhammānaṃ parihānāya antarāyāya saṃvattanti. Katamesaṃ kusalānaṃ
dhammānaṃ? Sammāpaṭipadāya anulomapaṭipadāya apaccanīkapaṭipadāya
anvatthapaṭipadāya dhammānudhammapaṭipadāya,\
\
\
**\[page 362\]**\
*362 Aṭṭhakavaggo. \[S.N. 921*\
[\[\... content straddling page break has been moved to the page above
\...\]]{.red} sīlesu paripūrakāritāya, indriyesu guttadvāratāya, bhojane
mattaññutāya, jāgariyānuyogassa, satisampajaññassa, catunnaṃ
satipaṭṭhānānaṃ bhāvanānuyogassa, catunnaṃ sammappadhānānaṃ, catunnaṃ
iddhippādānaṃ, pañcannaṃ indriyānaṃ, pañcannaṃ balānaṃ, sattannaṃ
bojjhaṅgānaṃ, ariyassa aṭṭhaṅgikassa maggassa bhāvanānuyogassa, imesaṃ
kusalānaṃ dhammānaṃ parihānāya antarāyāya saṃvattanti; evaṃ parihānāya
saṃvattantī ti, parissayā.\
     Kathaṃ tatr\'; āsayā ti parissayā? Tatth\'; ete pāpakā akusalā
dhammā uppajjanti attabhāvasannissayā; yathā bile bilāsayā pāṇā sayanti,
dake dakāsayā pāṇā sayanti, vane vanāsayā pāṇā sayanti, rukkhe
rukkhāsayā pāṇā sayanti; evam eva tatth\'; ete pāpakā akusalā dhammā
upajjanti attabhāvasannissayā ti; evam pi tatr\'; āsayā ti, parissayā.\
     Vuttaṃ h\'; etaṃ Bhagavatā: \*Sāntevāsiko bhikkhave bhikkhu
sācariyako dukkhaṃ na phāsu viharati.\
Kathañ ca bhikkhave bhikkhu sāntevāsiko sācariyako dukkhaṃ na phāsu
viharati? Idha bhikkhave bhikkhuno cakkhunā rūpaṃ disvā uppajjanti
pāpakā akusalā dhammā sarasaṃkappā saṃyojanīyā, ty assa anto vasanti
anvāvasanti pāpakā akusalā dhammā ti, tasmā sāntevāsiko ti vuccati; te
naṃ samudācaranti samudācaranti naṃ pāpakā akusalā dhammā ti, tasmā
sācariyako ti vuccati. Puna c\'; aparaṃ bhikkhave bhikkhuno sotena
saddaṃ sutvā, ghānena gandhaṃ ghāyitvā, jivhāya rasaṃ sāyitvā, kāyena
phoṭṭhabbaṃ phusitvā,\
\
\
**\[page 363\]**\
*S.N. 921\] Tuvaṭakasuttaniddeso. 363*\
[\[\... content straddling page break has been moved to the page above
\...\]]{.red} manasā dhammaṃ viññāya uppajjanti pāpakā akusalā dhammā
sarasaṃkappā saṃyojanīyā, ty assa anto vasanti anvāvasanti pāpakā
akusalā dhammā ti, tasmā sāntevāsiko ti vuccati; te naṃ {samudācaranti}
samudacaranti naṃ pāpakā akusalā dhammā ti, tasmā sācariyako ti vuccati.
Evaṃ kho bhikkhave bhikkhu sāntevāsiko sācariyako dukkhaṃ na phāsu
viharatī ti, evam pi tatr\'; āsayā ti, parissayā.\
     Vuttaṃ h\'; etaṃ Bhagavatā: \*Tayo me bhikkhave antarāmalā
antarā-amittā antarāsapattā antarāvadhakā antarāpaccatthikā. Katame
tayo? Lobho bhikkhave antarāmalaṃ antarā-amitto antarāsapatto
antarāvadhako antarāpaccatthiko. Doso bhikkhave antarāmalaṃ antarāamitto
antarāsapatto antarāvadhako antarāpaccatthiko.\
Moho bhikkhave antarāmalaṃ antarā-amitto antarāsapatto antarāvadhako
antarāpaccatthiko. Ime kho bhikkhave tayo antarāmalā antarā-amittā
antarāsapattā antarāvadhakā antarāpaccatthikā ti.\
     Anatthajanano lobho, lobho cittappakopano,\
     bhayaṃ antarato jātaṃ taṃ jano nāvabujjhati.\
     Luddho atthaṃ na jānāti, luddho dhammaṃ na passati;\
     andhaṃ tamaṃ tadā hoti, yaṃ lobho sahate naraṃ.\
     Anatthajanano doso, doso cittappakopano,\
     bhayaṃ antarato jātaṃ taṃ jano nāvabujjhati.\
     Kuddho atthaṃ na jānāti, kuddho dhammaṃ na passati;\
     andhaṃ tamaṃ tadā hoti, yaṃ kodho sahate naraṃ.\
\
\
**\[page 364\]**\
*364 Aṭṭhakavaggo. \[S.N. 921*\
     Anatthajanano moho, moho cittappakopano,\
     bhayaṃ antarato jātaṃ taṃ jano nāvabujjhati.\
     Mūḷho atthaṃ na jānāti, mūḷho dhammaṃ na passati;\
     andhaṃ tamaṃ tadā hoti, yaṃ moho sahate naran ti; evam pi tatr\';
āsayā ti, parissayā.\
     Vuttaṃ h\'; etaṃ Bhagavatā: \*Tayo kho mahārāja purisassa dhammā
ajjhattaṃ uppajjamānā uppajjanti ahitāya dukkhāya aphāsuvihārāya.\
     Katame tayo? Lobho kho mahārāja purisassa dhammo ajjhattaṃ
uppajjamāno uppajjati ahitāya dukkhāya aphāsuvihārāya. Doso kho mahārāja
purisassa dhammo ajjhattaṃ uppajjamāno uppajjati ahitāya dukkhāya
aphāsuvihārāya. Moho kho mahārāja purisassa dhammo ajjhattaṃ uppajjamāno
uppajjati ahitāya dukkhāya aphāsuvihārāya. Ime kho mahārāja purisassa
dhammā ajjhattaṃ uppajjamānā uppajjanti ahitāya dukkhāya
aphāsuvihārāya.\
     Lobho doso ca moho ca purisaṃ pāpacetasaṃ\
     hiṃsanti attasambhūtā tacasāraṃ va samphalan ti;\
     evam pi tatr\'; āsayā ti, parissayā.\
     \*\* Vuttaṃ h\'; etaṃ Bhagavatā:\
     Rāgo ca doso ca itonidānā\
     aratī rati lomahaṃso ito jāto\
     ito samuṭṭhāya manovitakkā\
     kumārakā dhaṃkam iv\'; ossajjantī ti; evam pi tatr\'; āsayā ti,
parissayā.\
\
**\[page 365\]**\
*S.N. 922\] Tuvaṭakasuttaniddeso. 365*\
     Parissayavinayan ti parissayavinayaṃ parissayapahānaṃ
parissayavūpasamaṃ parissayapaṭinissaggaṃ parissayapaṭipassaddhaṃ amataṃ
nibbānan ti, sakkhidhammaṃ parissayavinayaṃ.\
     Paṭipadaṃ vadehi, bhaddan te ti. Paṭipadaṃ vadehi sammāpaṭipadaṃ
anulomapaṭipadaṃ apaccanīkapaṭipadaṃ anvatthapaṭipadaṃ
dhammānudhammapaṭipadaṃ, sīlesu pari pūrakāritaṃ, indriyesu
guttadvārataṃ, bhojane mattaññutaṃ, jāgariyānuyogaṃ satisampajaññaṃ,
cattāro satipaṭṭhāne, cattāro sammappadhāne, cattāro iddhippāde,
pañcindriyāni pañcabalāni sattabojjhaṅge ariyaṃ aṭṭhaṅgikaṃ maggaṃ
nibbānañ ca nibbānagāminiñ ca paṭipadaṃ vadehi ācikkha desehi paññapehi
paṭṭhapehi vivara vibhaja uttānīkarohi pakāsehī ti, paṭipadaṃ vadehi.
Bhaddan te ti so nimmito Buddhaṃ Bhagavantaṃ ālapati. Athavā yaṃ tvaṃ
dhammaṃ ācikkhi desesi paññapesi paṭṭhapesi vivari vibhaji uttānī-akāsi
pakāsesi, sabbantaṃ sundaraṃ bhaddakaṃ kalyāṇaṃ anavajjaṃ sevitabban ti,
paṭipadaṃ vadehi bhaddan te.\
     Pātimokkhaṃ athavā pi samādhin ti. Pātimokkhan ti sīlaṃ patiṭṭhā
ādicaraṇaṃ saṃyamo saṃvaro mukhaṃ pamukhaṃ kusalānaṃ dhammānaṃ
samāpattiyā. Athavā pi samādhin ti yā cittassa ṭhiti saṇṭhiti avaṭṭhiti
avisāhāro avikkhepo avisāhatamānasatā samatho samādhindriyaṃ
samādhibalaṃ sammāsamādhī ti, pātimokkhaṃ athavā pi samādhiṃ.\
Ten\'; āha so nimmito:\
\
          Akittayi vivaṭacakkhu\
          sakkhidhammaṃ parissayavinayaṃ,\
          paṭipadaṃ vadehi, bhaddan te,\
          pātimokkhaṃ athavā pi samādhin ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,14.8(=922): Cakkhūhi n\'; eva lol\'; assa,\
               gāmakathāya āvaraye sotaṃ,\
               rase ca nānugijjheyya,\
               na ca mamāyetha kiñci lokasmiṃ. \|\| Nidd_I.14:8
\|\|]{.large}\
\
\
\
**\[page 366\]**\
*366 Aṭṭhakavaggo. \[S.N. 922*\
     Cakkhūhi n\'; eva lol\'; assā ti kathaṃ cakkhulolo hoti?\
Idh\'; ekacco cakkhulolo cakkhuloliyena samannāgato hoti, adiṭṭhaṃ
dakkhitabbaṃ, diṭṭhaṃ samatikkamitabban ti ārāmena ārāmaṃ uyyānena
uyyānaṃ gāmena gāmaṃ nigamena nigamaṃ nagarena nagaraṃ raṭṭhena raṭṭhaṃ
janapadena janapadaṃ dīghacārikaṃ anavatthitacārikaṃ anuyutto viharati
rūpadassanāya; evam pi cakkhulolo hoti. Athavā antaragharaṃ paviṭṭho
vīthiṃ paṭipanno asaṃvuto gacchati, hatthiṃ olokento assaṃ olokento
rathaṃ olokento pattiṃ olokento itthiyo olokento purise olokento
kumārake olokento kumārikāyo olokento antarāpaṇaṃ olokento gharamukhāni
olokento uddhaṃ olokento adho olokento disāvidisaṃ pekkhamāno gacchati;
evam pi cakkhulolo hoti. Athavā cakkhunā rūpaṃ disvā nimittaggāhī hoti
anubyañjanaggāhī; yatvādhikaraṇam enaṃ cakkhundriyaṃ asaṃvutaṃ
viharantaṃ abhijjhādomanassā pāpakā akusalā dhammā anvāssaveyyuṃ; tassa
saṃvarāya na paṭipajjati; na rakkhati cakkhundriyaṃ, cakkhundriye na
saṃvaraṃ āpajjati; evam pi cakkhulolo hoti.\
\*Yathā vā pan\'; eke bhonto samaṇabrāhmaṇā saddhādeyyāni bhojanāni
bhuñjitvā te evarūpaṃ visūkadassanaṃ anuyuttā viharanti, seyyathīdaṃ
naccaṃ gītaṃ vāditaṃ pekkhaṃ akkhānaṃ pāṇissaraṃ vetāḷaṃ kumbhathūnaṃ
sobhanagarakaṃ caṇḍālaṃ vaṃsaṃ dhovanaṃ hatthiyuddham assayuddhaṃ
mahisayuddhaṃ usabhayuddhaṃ goyuddhaṃ meṇḍayuddhaṃ kukkuṭayuddhaṃ
vaṭṭakayuddhaṃ daṇḍayuddhaṃ muṭṭhiyuddhaṃ nibbuddhaṃ uyyodhikaṃ balaggaṃ
senābyūhaṃ aṇīkadassanaṃ iti vā,\
\
\
**\[page 367\]**\
*S.N. 922\] Tuvaṭakasuttaniddeso. 367*\
[\[\... content straddling page break has been moved to the page above
\...\]]{.red} evam pi cakkhulolo hoti.\
     Kathaṃ na cakkhulolo hoti? Idha bhikkhu antaragharaṃ paviṭṭho
vīthiṃ paṭipanno saṃvuto gacchati, na hatthiṃ olokento na assaṃ olokento
na rathaṃ olokento na pattiṃ olokento na itthiyo olokento na purise
olokento na kumārake olokento na kumārikāyo olokento na antarāpaṇaṃ
olokento na gharamukhāni olokento na uddhaṃ olokento na adho olokento na
disāvidisaṃ pekkhamāno gacchatī; evam pi na cakkhulolo hoti. Athavā
bhikkhu cakkhunā rūpaṃ disvā na nimittaggāhī hoti nānubyañjanaggāhī;
yatvādhikaraṇam enaṃ cakkhundriyaṃ asaṃvutaṃ viharantaṃ
abhijjhādomanassā pāpakā akusalā dhammā anvāssaveyyuṃ, tassa saṃvarāya
paṭipajjati, rakkhati cakkhundriyaṃ, cakkhundriye saṃvaraṃ āpajjati;
evam pi na cakkhulolo hoti. \*Yathā vā pan\'; eke bhonto samaṇabrāhmaṇā
saddhādeyyāni bhojanāni bhuñjitvā, te evarūpaṃ visūkadassanaṃ anuyuttā
viharanti, seyyathīdaṃ naccaṃ gītaṃ vāditaṃ pekkhaṃ akkhānaṃ . . . pe .
. . aṇīkadassanaṃ iti vā, evarūpā visūkadassanānuyogā paṭivirato hoti;
evam pi na cakkhulolo hoti. Cakkhūhi n\'; eva lol\'; assā ti
cakkhuloliyaṃ pajaheyya vinodeyya byantīkareyya anabhāvaṃ gameyya;
cakkhuloliyā ārato assa virato paṭivirato nikkhanto nissaṭṭho vippamutto
visaṃyutto vimariyādikatena cetasā vihareyyā ti, cakkhūhi n\'; eva
lol\'; assa.\
     Gāmakathāya āvaraye sotan ti. Gāmakathā vuccanti battiṃsa
tiracchānakathā, seyyathīdaṃ \*\*rājakathā corakathā mahāmattakathā
senākathā bhayakathā yuddhakathā annakathā pānakathā vatthakathā
yānakathā sayanakathā mālākathā gandhakathā ñātikathā gāmakathā
nigamakathā nagarakathā janapadakathā itthīkathā purisakathā sūrakathā
visikkhākathā kumbhaṭṭhānakathā pubbapetakathā nānattakathā lokakkhāyikā
samuddakkhāyikā itibhavābhavakathā iti vā ti,\
\
\
**\[page 368\]**\
*368 Aṭṭhakavaggo. \[S.N. 922*\
[\[\... content straddling page break has been moved to the page above
\...\]]{.red} gāmakathāya. Āvaraye sotan ti gāmakathāya sotaṃ āvareyya
nivāreyya sannivāreyya rakkheyya gopeyya pidaheyya pacchindeyyā ti,
gāmakathāya āvaraye sotaṃ.\
     Rase ca nānugijjheyyā ti. Raso ti mūlaraso khandharaso tacaraso
pattaraso puppharaso phalaraso ambilaṃ madhuraṃ tittikaṃ kaṭukaṃ loṇikaṃ
khārikaṃ ambilaṃ kasāvo sāduṃ asāduṃ sītaṃ uṇhaṃ. Sant\'; eke
samaṇabrāhmaṇā rasagiddhā. Te jivhaggena rasaggāni pariyesantā
āhiṇḍanti. Teambilaṃ labhitvā anambilaṃ pariyesanti, anambilaṃ labhitvā
ambilaṃ pariyesanti . . . pe . . . sītaṃ labhitvā uṇhaṃ pariyesanti,
uṇhaṃ labhitvā sītaṃ pariyesanti; te yaṃ yaṃ labhitvā tena tena na
tussanti aparāparaṃ pariyesanti; manāpikesu rasesu rattā giddhā gadhitā
mucchitā ajjhopannā laggā laggitā palibuddhā. Yass\'; esā rasataṇhā
pahīnā samucchinnā . . . pe . . . ñāṇagginā daḍḍhā; so paṭisaṃkhā yoniso
āhāraṃ āhāreti, n\'; eva davāya na madāya na maṇḍanāya na vibhūsanāya
yāvad eva imassa kāyassa ṭhitiyā yāpanāya vihiṃsuparatiyā
brahmacariyānuggahāya . . . pe . . . phāsuvihāro cā ti; yathā vaṇaṃ
ālimpeyya yāvad eva āruhaṇatthāya, yathā vā pana akkhaṃ abbhañjeyya
yāvad eva bhārassa nittharaṇatthāya, yathā vā pana puttamaṃsaṃ āhāreyya
yāvad eva kantārassa nittharaṇatthāya; evam eva bhikkhu paṭisaṃkhā
yoniso āhāraṃ āhāreti n\'; eva davāya\
\
\
**\[page 369\]**\
*S.N. 923\] Tuvaṭakasuttaniddeso. 369*\
[\[\... content straddling page break has been moved to the page above
\...\]]{.red} . . . pe . . . anavajjatā ca phāsuvihāro cā ti rasataṇhaṃ
pajaheyya vinodeyya byantīkareyya anabhāvaṃ gameyya; rasataṇhāya ārato
assa virato paṭivirato nikkhanto nissaṭṭho vippamutto visaṃyutto
vimariyādikatena cetasā vihareyyā ti, rase ca nānugijjheyya.\
     Na ca mamāyetha kiñci lokasmin ti. Mamattā ti dve mamattā,
taṇhamamattañ ca diṭṭhimamattañ ca . . . pe . . . idaṃ taṇhāmamattaṃ . .
. pe . . . idaṃ diṭṭhimamattaṃ. Taṇhāmamattaṃ pahāya diṭṭhimamattaṃ
paṭinissajjitvā cakkhuṃ na mamāyeyya na gaṇheyya na parāmaseyya
nābhiniviseyya, sotaṃ ghānaṃ jivhaṃ kāyaṃ rūpe sadde gandhe rase
phoṭṭhabbe kulaṃ gaṇaṃ āvāsaṃ lābhaṃ yasaṃ pasaṃsaṃ sukhaṃ cīvaraṃ
piṇḍapātaṃ senāsanaṃ gilānapaccayabhesajjaparikkhāraṃ kāmadhātuṃ
rūpadhātuṃ arūpadhātuṃ kāmabhavaṃ rūpabhavaṃ arūpabhavaṃ saññābhavaṃ
asaññābhavaṃ nevasaññānāsaññābhavaṃ ekavokārabhavaṃ catuvokārabhavaṃ
pañcavokārabhavaṃ atītaṃ anāgataṃ paccuppannaṃ diṭṭhasutamutaviññātabbe
dhamme na mamāyeyya na gaṇheyya na parāmaseyya nābhiniviseyya. Kiñcī ti
kiñci rūpagataṃ vedanāgataṃ saññāgataṃ saṃkhāragataṃ viññāṇagataṃ.
Lokasmin ti āpāyaloke . . . pe . . . āyatanaloke ti, na ca mamāyetha
kiñci lokasmiṃ. Ten\'; āha Bhagavā:\
\
          Cakkhūhi n\'; eva lol assa,\
          gāmakathāya āvaraye sotaṃ,\
          rase ca nānugijjheyya,\
          na ca mamāyetha kiñci lokasmin ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,14.9(=923): Phassena yadā phuṭṭh\'; assa,\
               paridevaṃ bhikkhu na kareyya kuhiñci,\
               bhavañ ca nābhijappeyya\
               bheravesu ca na sampavedheyya. \|\| Nidd_I.14:9
\|\|]{.large}\
\
\
**\[page 370\]**\
*370 Aṭṭhakavaggo. \[S.N. 923*\
     Phassena yadā {phuṭṭh\'; assā} ti. Phasso ti rogaphassena phuṭṭho
pareto samohito samannāgato assa, cakkhurogena phuṭṭho pareto samohito
samannāgato assa, sotarogena, ghānarogena, jivhārogena, kāyarogena,
sīsarogena, kaṇṇarogena, sallarogena, mukharogena, dantarogena, kāsena,
sāsena, pināsena, ḍāhena, jareṇa, kucchirogena, mucchāya, pakkhandikāya,
sūlāya, visūcikāya, kuṭṭhena, gaṇḍena, kilāsena sosena, apamārena,
dadduyā, kaṇḍuyā, kacchuyā, rakhasāya, vitacchikāya, lohitena, pittena,
madhumehena, aṃsāya, piḷakāya, bhagandalāya, pittasamuṭṭhānehi ābādhehi,
semhasamuṭṭhānehi ābādhehi, vātasamuṭṭhānehi ābādhehi, sannipātikehi
ābādhehi, utupariṇāmajehi ābādhehi, visamaparihārajehi ābādhehi,
opakkamikehi ābādhehi, kammavipākajehi ābādhehi, sītena, uṇhena,
jighacchāya, pipāsāya, uccārena, passāvena,
ḍaṃsamakasavātātapasiriṃsapasamphassehi phuṭṭho pareto samohito
samannāgato assā ti, phassena yadā phuṭṭh\'; assa.\
     Paridevaṃ bhikkhu na kareyya kuhiñcī ti ādevaṃ paridevaṃ ādevanaṃ
paridevanaṃ ādevitattaṃ paridevitattaṃ vācāpalāpaṃ vippalāpaṃ lālappaṃ
lālappāyanaṃ lālappāyitattaṃ na kareyya na janeyya na sañjaneyya na
nibbatteyya nābhinibbatteyya kuhiñcī ti. Kuhiñci kimhici katthaci
ajjhattaṃ vā bahiddhā vā ajjhattabahiddhā vā ti, paridevaṃ bhikkhu na
kareyya kuhiñci.\
     Bhavañ ca nābhijappeyyā ti kāmabhavaṃ na jappeyya, rūpabhavaṃ na
jappeyya, arūpabhavaṃ na jappeyya na pajappeyya nābhijappeyyā ti, bhavañ
ca nābhijappeyya.\
     Bheravesu ca na sampavedheyyā ti. Bheravā ti ekena ākārena bhayam
pi bheravam pi tañ ñeva. Vuttaṃ h\'; etaṃ Bhagavatā:\
\
\
**\[page 371\]**\
*S.N. 924\] Tuvaṭakasuttaniddeso. 371*\
[\[\... content straddling page break has been moved to the page above
\...\]]{.red} \*Etaṃ nūna taṃ bhayaṃ bheravaṃ āgacchatī ti.
Bahiddhārammaṇaṃ vuttaṃ sīhā byagghā dīpi acchā taracchā kokā gomahisā
hatthī ahi vicchikā satapadī corā vā assu, māṇavā vā katakammā vā
akatakammā vā. Athāparena ākārena bhayaṃ vuccati ajjhattikaṃ
cittasamuṭṭhānaṃ bhayaṃ bhayānakaṃ chambhitattaṃ lomahaṃso cetaso ubbego
utrāso jātibhayaṃ jarābhayaṃ byādhibhayaṃ maraṇabhayaṃ rājabhayaṃ
corabhayaṃ aggibhayaṃ udakabhayaṃ attānuvādabhayaṃ parānuvādabhayaṃ
daṇḍabhayaṃ duggatibhayaṃ ūmibhayaṃ kumbhilabhayaṃ āvaṭṭabhayaṃ
suṃsukārabhayaṃ ājīvakabhayaṃ asilokabhayaṃ parisāya sārajjabhayaṃ
bhayānakaṃ chambhitattaṃ lomahaṃso cetaso ubbego utrāso.\
     Bheravesu ca na sampavedheyyā ti bherave passitvā vā suṇitvā vā na
vedheyya na pavedheyya na sampavedheyya na taseyya na uttaseyya na
parittaseyya na bhāyeyya na santāsaṃ āpajjeyya; abhīru assa achambhī
anutrāsī apalāyī; pahīnabhayabheravo vigatalomahaṃso vihareyyā ti,
bheravesu ca na sampavedheyya. Ten\'; āha Bhagavā:\
\
          Phassena yadā phuṭṭh\'; assa,\
          paridevaṃ bhikkhu na kareyya kuhiñci,\
          bhavañ ca nābhijappeyya,\
          bheravesu ca na sampavedheyyā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,14.10(=924): Annānam atho pānānaṃ\
               khādanīyānaṃ atho pi vatthānaṃ\
               laddhā na sannidhiṃ kayirā,\
               na ca parittase tāni alabbhamāno. \|\| Nidd_I.14:10
\|\|]{.large}\
\
\
**\[page 372\]**\
*372 Aṭṭhakavaggo. \[S.N. 924*\
     Annānam atho pānānaṃ, khādanīyānaṃ atho pi vatthānan ti. Annānan ti
odano kummāso sattu maccho maṃsaṃ.\
Pānānan ti aṭṭha pānāni, ambapānaṃ jambūpānaṃ pocapānaṃ mocapānaṃ
madhupānaṃ muddhikapānaṃ sālūkapānaṃ pharusakapānaṃ. Aparāni pi aṭṭha
pānāni, kosambapānaṃ kolapānaṃ badarapānaṃ ghaṭapānaṃ telapānaṃ
yāgupānaṃ payopānaṃ rasapānaṃ. Khādanīyānan ti piṭṭhakhajjakaṃ,
pūvakhajjakaṃ mūlakhajjakaṃ tacakhajjakaṃ pattakhajjakaṃ pupphakhajjakaṃ
phalakhajjakaṃ. Vatthānan ti cha cīvarāni, khomaṃ kappāsikaṃ koseyyaṃ
kambalaṃ sāṇaṃ bhaṅgan ti, annānam atho pānānaṃ, khādanīyānaṃ atho pi
vatthānaṃ.\
     Laddhā na sannidhiṃ kayirā ti. Laddhā ti laddhā labhitvā adhigantvā
paṭilabhitvā na kuhanāya na lapanāya na nemittakatāya na nippesikatāya
na lābhena lābhaṃ nijigiṃsanatāya na dārudānena na veḷudānena na
pattadānena na pupphadānena na phaladānena na sinānadānena na
cuṇṇadānena na mattikadānena na dantakaṭṭhadānena na mukhodakadānena na
pātukamyatāya na muggasūpatāya na pāribhaṭyatāya na pīṭhamaddikatāya na
vatthuvijjāya na tiracchānavijjāya na aṅgavijjāya na nakkhattavijjāya na
dūtagamanena na pahīnagamanena na {jaṃghapesanikena} na vejjakammena na
navakammena na piṇḍapaṭipiṇḍakena na dānānuppadānena dhammena samena
laddhā labhitvā adhigantvā vinditvā paṭilabhitvā ti, laddhā. Na
sannidhiṃ kayirā ti annasannidhiṃ pānasannidhiṃ vatthasannidhiṃ
yānasannidhiṃ sayanasannidhiṃ gandhasannidhiṃ āmisasannidhiṃ na kareyya
na janeyya na sañjaneyya na nibbatteyya nābhinibbatteyyā ti, laddhā na
sannidhiṃ kayirā.\
     Na ca parittase tāni alabbhamāno ti annaṃ vā na labhāmi,\
\
\
**\[page 373\]**\
*S.N. 925\] Tuvaṭakasuttaniddeso. 373*\
[\[\... content straddling page break has been moved to the page above
\...\]]{.red} pānaṃ vā na labhāmi, vatthaṃ vā na labhāmi, kulaṃ vā na
labhāmi, gaṇaṃ vā na labhāmi, āvāsaṃ vā na labhāmi, lābhaṃ vā na
labhāmi, yasaṃ vā na labhāmi, pasaṃsaṃ vā na labhāmi, sukhaṃ vā na
labhāmi, cīvaraṃ vā na labhāmi, piṇḍapātaṃ vā na labhāmi, senāsanaṃ vā
na labhāmi, gilānapaccayabhesajjaparikkhāraṃ vā na labhāmi,
gilānupaṭṭhākaṃ vā na labhāmi, appañāto \'mhī ti na taseyya na uttaseyya
na parittaseyya na bhāyeyya na santāsaṃ āpajjeyya; abhīru assa achambhī
anutrāsī apalāyī; pahīnabhayabheravo vigatalomahaṃso vihareyyā ti, na ca
parittase tāni alabbhamāno.\
          Ten\'; āha Bhagavā:\
\
          Annānam atho pānānaṃ\
          khādanīyānaṃ atho pi vatthānaṃ\
          laddhā na sannidhiṃ kayirā,\
          na ca parittase tāni alabbhamāno.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,14.11(=925): Jhāyī na pādalol\'; assa,\
               virame kukkuccā, na-ppamajjeyya,\
               ath\'; āsanesu sayanesu\
               appasaddesu bhikkhu vihareyya. \|\| Nidd_I.14:11
\|\|]{.large}\
\
     Jhāyī na pādalol\'; assā ti. Jhāyī ti paṭhamena pi jhānena jhāyī,
dutiyena pi jhānena jhāyī, tatiyena pi jhānena jhāyī, catutthena pi
jhānena jhāyī, savitakkasavicārena pi jhānena jhāyī,
avitakkavicāramattena pi jhānena jhāyī, avitakkaavicārena pi jhānena
jhāyi, sappītikena pi jhānena jhāyī, nippītikena pi jhānena jhāyī,
pītisahagatena pi jhānena jhāyī, sātasahagatena pi jhānena jhāyī,
sukhasahagatena pi jhānena jhāyī, upekkhāsahagatena pi jhānena jhāyī,
animittena pi jhānena jhāyī, appaṇihitena pi jhānena jhāyī, lokiyena pi
jhānena jhāyī, lokuttarena pi jhānena jhāyī, jhānarato ekaggam anuyutto
sadatthagaruko ti, jhāyī.\
\
\
**\[page 374\]**\
*374 Aṭṭhakavaggo. \[S.N. 925*\
Na pādalol\'; assā ti kathaṃ pādalolo hoti? Idh\'; ekacco pādalolo
pādaloliyena samannāgato hoti, ārāmena ārāmaṃ uyyānena uyyānaṃ gāmena
gāmaṃ nigamena nigamaṃ nagarena nagaraṃ raṭṭhena raṭṭhaṃ janapadena
janapadaṃ dīghacārikaṃ anavatthitacārikaṃ anuyutto viharati; evam pi
pādalolo hoti. Athavā bhikkhu anto saṃghārāme pādaloliyena samannāgato
hoti. Na atthahetu na karaṇahetu uddhato avūpasantacitto pariveṇato
pariveṇaṃ gacchati, vihārato vihāraṃ gacchati, aḍḍhayogato aḍḍhayogaṃ
gacchati, pāsādato pāsādaṃ gacchati, hammiyato hammiyaṃ gacchati, guhato
guhaṃ gacchati, leṇato leṇaṃ gacchati, kuṭito kuṭiṃ gacchati, kūṭāgārato
kūṭāgāraṃ gacchati, aṭṭato aṭṭaṃ gacchati, māḷato māḷaṃ gacchati,
uṭaṇḍato uṭaṇḍaṃ gacchati uddhositato uddhositaṃ gacchati,
upaṭṭhānasālato upaṭṭhānasālaṃ gacchati, maṇḍalamāḷato maṇḍalamāḷaṃ
gacchati, rukkhamūlato rukkhamūlaṃ gacchati, yattha vā pana bhikkhū
nisīdanti tahiṃ gacchatī, tattha ekassa vā dutiyo hoti, dvinnaṃ vā
tatiyo hoti, tiṇṇaṃ vā catuttho hoti, tattha bahuṃ sapphappalāpaṃ
lapati, seyyathīdaṃ\* rājakathaṃ corakathaṃ mahāmattakathaṃ senākathaṃ
bhayakathaṃ yuddhakathaṃ annakathaṃ pānakathaṃ vatthakathaṃ yānakathaṃ
sayanakathaṃ mālākathaṃ gandhakathaṃ ñātikathaṃ gāmakathaṃ nigamakathaṃ
nagarakathaṃ janapadakathaṃ itthīkathaṃ purisakathaṃ sūrakathaṃ
visikkhākathaṃ kumbhaṭṭhānakathaṃ pubbapetakathaṃ nānattakathaṃ
lokakkhāyikaṃ samuddakkhāyikaṃ iti-bhavābhavakathaṃ iti vā; evaṃ pi
pādalolo hoti. Na pādalol\'; assā ti pādaloliyaṃ pajaheyya vinodeyya
byantīkareyya anabhāvaṅgameyya; pādaloliyā ārato assa virato paṭivirato
nikkhanto nissaṭṭho vippamutto visaṃyutto vimariyādikatena cetasā
vihareyya careyya samācareyya iriyeyya vatteyya pāleyya yapeyya
yāpeyya;\
\
\
**\[page 375\]**\
*S.N. 925\] Tuvaṭakasuttaniddeso. 375*\
[\[\... content straddling page break has been moved to the page above
\...\]]{.red} paṭisallānārāmo assa paṭisallānarato so ajjhattaṃ
cetosamatham anuyutto anirākatajjhāno vipassanāya samannāgato brūhetā
suññāgārānaṃ jhāyī jhānarato ekaggam anuyutto sadatthagaruko ti, jhāyī
na pādalol\'; assa. Virame kukkuccā na-ppamajjeyyā ti. Kukkuccan ti
hatthakukkuccam pi kukkuccaṃ, pādakukkuccam pi kukkuccaṃ,
hatthapādakukkuccam pi kukkuccaṃ kappiye akappiyasaññitā, akappiye
kappiyasaññitā, avajje vajjasaññitā, vajje avajjasaññitā, evarūpaṃ
kukkuccaṃ kukkuccāyanā, kukkuccāyitattaṃ, cetaso vippaṭisāro,
manovilekho; idaṃ vuccati kukkuccaṃ. Api ca dvīhi kāraṇehi uppajjati
kukkuccaṃ, cetaso vippaṭisāro manovilekho katattā ca akatattā ca.\
Kathaṃ katattā ca akatattā ca uppajjati kukkuccaṃ cetaso vippaṭisāro
manovilekho? Kataṃ me kāyaduccaritaṃ, akataṃ me kāyasucaritan ti
uppajjati kukkuccaṃ cetaso vippaṭisāro manovilekho. Kataṃ me
vacīduccaritaṃ, kataṃ me manoduccaritaṃ, kato me pāṇātipāto, akatā me
pāṇātipātā veramaṇī ti uppajjati kukkuccaṃ . . . pe . . . manovilekho.
Kataṃ me adinnādānaṃ, kato me kāmesu micchācāro, kato me musāvādo, katā
me pisuṇā vācā, katā me pharusā vācā, kato me samphappalāpo, katā me
abhijjhā, kato me byāpādo, katā me micchādiṭṭhi, akatā me sammādiṭṭhī ti
uppajjati kukkuccaṃ cetaso vippaṭisāro manovilekho; evaṃ katattā ca
akatattā ca uppajjati kukkuccaṃ cetaso vippaṭisāro manovilekho. Athavā
sīlesu \'mhi aparipūrakārī ti,\
\
\
**\[page 376\]**\
*376 Aṭṭhakavaggo. \[S.N. 925*\
[\[\... content straddling page break has been moved to the page above
\...\]]{.red} indriyesu \'mhi aguttadvāro ti, bhojane amattaññu \'mhī
ti, jāgariyaṃ ananuyutto \'mhī ti, na satisampajaññena samannāgato \'mhī
ti, abhāvitā me cattāro satipaṭṭhānā ti, abhāvitā me cattāro
sammappadhānā ti, abhāvitā me cattāro iddhippādā ti, abhāvitāni me
pañc\'; indriyānī ti, abhāvitāni me pañca balānī ti, abhāvitā me satta
bojjhaṅgā ti, abhāvito me ariyo aṭṭhaṅgiko maggo ti, dukkhaṃ me
apariññātan ti, samudayo me appahīno ti, maggo me abhāvito ti, nirodho
me asacchikato ti uppajjati kukkuccaṃ cetaso vippaṭisāro manovilekho.\
Virame kukkuccā ti kukkuccā ārameyya virameyya paṭivirameyya, kukkuccaṃ
pajaheyya vinodeyya byantīkareyya anabhāvaṅgameyya; kukkuccā ārato assa
virato paṭivirato nikkhanto nissaṭṭho vippamutto visaṃyutto
vimariyādikatena cetasā vihareyyā ti, virame kukkuccā. Na-ppamajjeyyā ti
sakkaccakārī assa sātaccakārī aṭṭhitakārī anolīnavuttiko
anikkhittachando anikkhittadhuro appamādo kusalesu dhammesu. Kadāhaṃ
aparipūraṃ vā sīlakkhandhaṃ paripūreyyaṃ, paripūraṃ vā sīlakkhandhaṃ
tattha paññāya anugaṇheyyan? ti yo tattha chando ca vāyāmo ca ussāho ca
ussoḷhī ca thāmo ca appaṭivānī ca satisampajaññañ ca ātappaṃ padhānaṃ
adhiṭṭhānaṃ anuyogo appamādo kusalesu dhammesu. Kadāhaṃ aparipūraṃ vā
samādhikhandhaṃ paññākhandhaṃ vimuttiñāṇadassanakhandhaṃ, kadāhaṃ
appariññātaṃ vā dukkhaṃ parijāneyyaṃ, appahīne vā kilese pajaheyyaṃ,
abhāvitaṃ vā maggaṃ bhāveyyaṃ, asacchikataṃ vā nirodhaṃ sacchikareyyan?
ti yo tattha chando ca vāyāmo ca ussāho ca ussoḷhī ca thāmo ca
appaṭivānī ca satisampajaññañ ca ātappaṃ padhānaṃ adhiṭṭhānaṃ anuyogo
appamādo kusalesu dhammesū ti,\
\
\
**\[page 377\]**\
*S.N. 926\] Tuvaṭakasuttaniddeso. 377*\
[\[\... content straddling page break has been moved to the page above
\...\]]{.red} virame kukkuccā na-ppamajjeyya.\
     Ath\'; āsanesu sayanesu appasaddesu bhikkhu vihareyyā ti.\
Athā ti padasandhi . . . pe . . . Āsanaṃ vuccati yatthā nisīdati, mañco
pīṭhaṃ bhisi taṭṭikā cammakhandho tiṇasaṇṭhāro palāsasaṇṭhāro. Sayanaṃ
vuccati senāsanaṃ, vihāro aḍḍhayogo pāsādo hammiyaṃ guhā ti, ath\';
āsanesu sayanesu. Appasaddesu bhikkhu vihareyyā ti appasaddesu
appanigghosesu vijanavātesu manussarāhaseyyakesu paṭisallānasārūpesu
senāsanesu careyya vihareyya iriyeyya vatteyya pāleyya yapeyya yāpeyyā
ti, ath\'; āsanesu sayanesu appasaddesu bhikkhu vihareyya. Ten\'; āha
Bhagavā:\
\
          Jhāyī na pādalol\'; assa,\
          virame kukkuccā, na-ppamajjeyya,\
          ath\'; āsanesu sayanesu\
          appasaddesu bhikkhu vihareyyā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,14.12(=926): Niddaṃ na bahulīkareyya,\
               jāgariyaṃ bhajeyya ātāpī,\
               tandiṃ māyaṃ hasaṃ khiḍḍaṃ\
               methunaṃ vippajahe savibhūsaṃ. \|\| Nidd_I.14:12
\|\|]{.large}\
\
     Niddaṃ na bahulīkareyyā ti rattindivaṃ chakoṭṭhāsaṃ karitvā
pañcakoṭṭhāsaṃ jāgareyya ekaṃkoṭṭhāsaṃ nippajjeyyā ti, niddaṃ na
bahulīkareyya.\
     Jāgariyaṃ bhajeyya ātāpī ti Idha bhikkhu divasaṃ caṅkamena
nisajjāya āvaraṇīyehi dhammehi cittaṃ parisodheyya. Rattiyā paṭhamaṃ
yāmaṃ caṅkamena nisajjāya āvaraṇīyehi dhammehi cittaṃ parisodheyya.
Rattiyā majjhimaṃ yāmaṃ dakkhiṇena passena sīhaseyyaṃ kappeyya pāde
pādaṃ accādhāya sato sampajāno uṭṭhānasaññaṃ manasikaritvā.\
\
\
**\[page 378\]**\
*378 Aṭṭhakavaggo. \[S.N. 926*\
[\[\... content straddling page break has been moved to the page above
\...\]]{.red} Rattiyā pacchimaṃ yāmaṃ paccuṭṭhāya caṅkamena nisajjāya
āvaraṇīyehi dhammehi cittaṃ parisodheyya.\
     Jāgariyaṃ bhajeyyā ti jāgariyaṃ bhajeyya sambhajeyya paṭiseveyyā
ti, jāgariyaṃ bhajeyya. Ātāpī ti ātappaṃ vuccati viriyaṃ; yo cetasiko
viriyārambho nikkamo parakkamo uyyāmo vāyāmo ussāho ussoḷhī thāmo dhiti
asithilaparakkamatā anikkhittachandatā anikkhittadhuratā dhurasampaggāho
viriyaṃ viriyindriyaṃ viriyabalaṃ sammāvāyāmo, iminā ātāpena upeto
samupeto upagato samupagato upapanno samupapanno samannāgato, so vuccati
ātāpī ti, jāgariyaṃ bhajeyya ātāpī.\
     Tandiṃ māyaṃ hasaṃ khiḍḍaṃ methunaṃ vippajahe savibhūsan ti. Tandī
ti yā tandi tandiyanā tandiyitattaṃ tandimanattaṃ ālasiyaṃ ālasāyanā
ālasāyitattaṃ, ayaṃ vuccati tandi. Māyā ti māyā vuccati vañcanikā
cariyā.\
Idh\'; ekacco kāyena duccaritaṃ caritvā, vācāya duccaritam caritvā,
manasā duccaritaṃ caritvā tassa paṭicchādanahetu pāpikaṃ icchaṃ
panidahati, mā maṃ jaññā ti icchati, mā maṃ jaññā ti saṃkappeti, mā maṃ
jaññā ti vācaṃ bhāsati, mā maṃ jaññā ti kāyena parakkamati; yā evarūpā
māyā māyāvitā accasarā vañcanā nikati nikiraṇā pariharaṇā gūhanā
parigūhanā chādanā paṭicchādanā anuttānīkammaṃ anāvikammaṃ vocchādanā
pāpakiriyā, ayaṃ vuccati māyā.\
Hasan ti idh\'; ekacco ativelaṃ dantavidaṃsakaṃ hasati.\
Vuttaṃ h\'; etaṃ Bhagavatā: \*Kumārakam idaṃ bhikkhave ariyassa vinaye;\
\
\
**\[page 379\]**\
*S.N. 926\] Tuvaṭakasuttaniddeso. 379*\
[\[\... content straddling page break has been moved to the page above
\...\]]{.red} yadidaṃ ativelaṃ dantavidaṃsakaṃ hasitan ti.\
     Khiḍḍā ti dve khiḍḍā, kāyikā ca khiḍḍā vācasikā ca khiḍḍā.\
     Katamā kāyikā khiḍḍā? \*Hatthīhi pi kilanti, assehi pi kilanti,
rathehi pi kilanti, dhanuhi pi kilanti, aṭṭhapadehi pi kilanti,
dasapadehi pi kilanti, ākāsehi pi kilanti, parihārapathehi pi kilanti,
santikāya pi kilanti, khalikāya pi kilanti, ghaṭikāya pi kilanti,
salākahatthena pi kilanti, akkhena pi kilanti, paṅkacirena pi kilanti,
vaṅkakena pi kilanti, mokkhacikāya pi kilanti, ciṅgulakena pi kilanti,
pattāḷhakena pi kilanti, rathakena pi kilanti, dhanukena pi kilanti,
akkharikāya pi kilanti, manesikāya pi kilanti, yathāvajjena pi kilanti;
ayaṃ kāyikā khiḍḍā.\
     Katamā vācasikā khiḍḍā? Mukhabheriyaṃ mukhāḷambadaṃ mukhadeṇḍimakaṃ
mukhavalimakaṃ mukhabheruḷakaṃ mukhadaddarikaṃ nāṭikaṃ lāsaṃ gītaṃ
davakammaṃ, ayaṃ vācasikā khiḍḍā. Methunadhammo nāma, yo so asaddhammo
vasaladhammo duṭṭhullo odakantiko rahasso dvayadvayasamāpatti. Kiṃkāraṇā
vuccati methunadhammo? Ubhinnaṃ rattānaṃ sārattānaṃ avassutānaṃ
pariyuṭṭhitānaṃ pariyādiṇṇacittānaṃ ubhinnaṃ sadisānaṃ dhammo ti,
taṃkāraṇā vuccati methunadhammo. Yathā ubho kalahakārakā ubho
bhaṇḍanakārakā ubho bhassakārakā ubho vivādakārakā ubho adhikaraṇakārakā
ubho vādino ubho sallāpakā methunakā ti vuccanti.\
\
\
**\[page 380\]**\
*380 Aṭṭhakavaggo. \[S.N. 926*\
[\[\... content straddling page break has been moved to the page above
\...\]]{.red} Evam eva ubhinnaṃ rattānaṃ sārattānaṃ avassutānaṃ
pariyuṭṭhitānaṃ pariyādiṇṇacittānaṃ ubhinnaṃ sadisānaṃ dhammo ti,
taṃkāraṇā vuccati methunadhammo.\
     Vibhūsā ti dve vibhūsā, atthi āgāriyassa vibhūsā, atthi
pabbajitassa vibhūsā.\
     Katamā āgāriyassa vibhūsā? Kesā ca massu ca mālā ca gandhā ca
vilepanā ca ābharaṇā ca pilandhanā ca vatthañ ca pasādanañ ca veṭṭhanañ
ca ucchādanaṃ parimaddanaṃ nhāpanaṃ sambāhanaṃ ādāsaṃ añjanaṃ
mālāvilepanaṃ mukhacuṇṇakaṃ mukhalepaṃ hatthabandhaṃ visikkhābandhaṃ
daṇḍaṃ nālikaṃ khaggaṃ chattaṃ citrā upāhanā uṇhīsaṃ maṇi vālavijjanī
odātāni vatthāni dīgharassāni iti vā; ayaṃ āgāriyassa vibhūsā.\
     Katamā pabbajitassa vibhūsā? Cīvaramaṇḍanā, pattamaṇḍanā, imassa vā
pūtikāyassa bāhirānaṃ parikkhārānaṃ maṇḍanā vibhūsanā keḷanā parikeḷanā
gedhikatā gedhitattaṃ capalanā cāpalyaṃ; ayaṃ pabbajitassa vibhūsā.\
     Tandiṃ māyaṃ hasaṃ khiḍḍaṃ methunaṃ vippajahe savibhūsan ti tandiñ
ca māyañ ca hasañ ca khiḍḍañ ca methunadhammañ ca savibhūsaṃ saparivāraṃ
saparibhaṇḍaṃ saparikkhāraṃ pajaheyya vinodeyya byantīkareyya anabhāvaṃ
gameyyā ti, tandiṃ māyaṃ hasaṃ khiḍḍaṃ methunaṃ vippajahe savibhūsaṃ.
Ten\'; āha Bhagavā:\
\
          Niddaṃ na bahulīkareyya,\
          jāgariyaṃ bhajeyya ātāpī,\
          tandiṃ māyaṃ hasaṃ khiḍḍaṃ\
          methunaṃ vippajahe savibhūsan ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
**\[page 381\]**\
*S.N. 927\] Tuvaṭakasuttaniddeso. 381*\
\
  [Sn_IV,14.13(=927): Āthabbaṇaṃ supinaṃ lakkhaṇaṃ\
               no vidahe atho pi nakkhattaṃ,\
               virudañ ca gabbhakaraṇaṃ\
               tikicchaṃ māmako na seveyya. \|\| Nidd_I.14:13
\|\|]{.large}\
\
     Āthabbaṇaṃ supinaṃ lakkhaṇaṃ no vidahe atho pi nakkhattan ti.
Āthabbaṇikā āthabbaṇaṃ payojenti; nagare vā ruddhe saṅgāme vā
paccupaṭṭhite, paccatthikesu paccāmittesu ītiṃ uppādenti, upaddavaṃ
uppādenti, rogaṃ uppādenti sūlaṃ karonti, visūcikaṃ karonti, pajjarakaṃ
karonti, pakkhandikaṃ karonti; evaṃ āthabbaṇikā āthabbaṇaṃ payojenti.
Supinapāṭhakā supinaṃ ādisanti, yo pubbaṇhasamayaṃ supinaṃ passati
evaṃvipāko hoti, yo majjhantikasamayaṃ supinaṃ passati evaṃvipāko hoti,
yo sāyaṇhasamayaṃ supinaṃ passati evaṃvipāko hoti, yo purime yāme, yo
majjhime yāme, yo pacchime yāme, yo dakkhiṇena passena nipanno, yo
vāmena passena nipanno, yo uttānanipanno, yo avakujjanipanno, yo candaṃ
passati, yo suriyaṃ passati, yo mahāsamuddaṃ passati, yo
sinerupabbatarājaṃ passati, yo hatthiṃ passati, yo assaṃ passati, yo
rathaṃ passati, yo pattiṃ passati, yo senābyūhaṃ passati, yo
ārāmarāmaṇeyyakaṃ passati, yo vanarāmaṇeyyakaṃ passati, yo
bhūmirāmaṇeyyakaṃ passati, yo pokkharaṇirāmaṇeyyakaṃ passati, evaṃvipāko
hoti; evaṃ supinapāṭhakā supinaṃ ādisanti. Lakkhaṇapāṭhakā lakkhaṇaṃ
ādisanti, manilakkhaṇaṃ daṇḍalakkhaṇam vatthalakkhaṇaṃ asilakkhaṇaṃ
usulakkhaṇaṃ dhanulakkhaṇaṃ āvudhalakkhaṇaṃ itthīlakkhaṇaṃ
purisalakkhaṇaṃ kumārilakkhaṇaṃ kumāralakkhaṇaṃ dāsilakkhaṇaṃ
dāsalakkhaṇaṃ hatthilakkhaṇaṃ assalakkhaṇaṃ mahisalakkhaṇaṃ
usabhalakkhaṇaṃ golakkhaṇaṃ ajalakkhaṇaṃ meṇḍalakkhaṇaṃ kukkuṭalakkhaṇaṃ
vaṭṭakalakkhaṇaṃ godhālakkhaṇaṃ kaṇṇikālakkhaṇaṃ kacchapalakkhaṇaṃ
migalakkhanaṃ iti vā;\
\
\
**\[page 382\]**\
*382 Aṭṭhakavaggo. \[S.N. 927*\
[\[\... content straddling page break has been moved to the page above
\...\]]{.red} evaṃ lakkhaṇapāṭhakā lakkhaṇaṃ ādisanti. Nakkhattapāṭhakā
nakkhattaṃ ādisanti, aṭṭhavīsati nakkhattāni iminā nakkhattena
gharapaveso kattabbo, iminā nakkhattena makuṭaṃ bandhitabbaṃ, iminā
nakkhattena vāreyyaṃ kāretabbaṃ, iminā nakkhattena vījanihāro kattabbo,
iminā nakkhattena gharavāso kattabbo ti, evaṃ nakkhattapāṭhakā
nakkhattaṃ ādisanti.\
     Āthabbaṇaṃ supinaṃ lakkhaṇaṃ no vidahe atho pi nakkhattan ti
āthabbaṇañ ca supinañ ca lakkhaṇañ ca nakkhattañ ca no vidaheyya na
careyya na samācareyya na samādāya vatteyya. Athavā na gaṇheyya na
uggaṇheyya na dhāreyya na upadhāreyya na upalakkheyya na yojeyyā ti,
āthabbaṇaṃ supinaṃ lakkhaṇaṃ no vidahe atho pi nakkhattaṃ.\
     Virudañ ca gabbhakaraṇaṃ tikicchaṃ māmako na seveyyā ti. Virudaṃ
vuccati migacakkaṃ. Migacakkapāṭhakā migacakkaṃ ādisanti sakuṇānaṃ vā
catuppadānaṃ vā rudaṃ vassitaṃ jānanti; evaṃ migacakkapāṭhakā migacakkaṃ
ādisanti. Gabbhakaraṇīyā gabbhaṃ saṇṭhapenti. Dvīhi kāraṇehi gabbho na
saṇṭhāti, pānakehi vā vātakuppehi vā. Pānakānaṃ vā vātakuppānaṃ vā
paṭighātāya osadhaṃ denti; evaṃ gabbhakaraṇīyā gabbhaṃ saṇṭhapenti.\
     Tikicchā ti pañca tikicchā sālākiyaṃ sallakattiyaṃ kāyatikicchiyaṃ
bhūtiyaṃ komārakavejjaṃ. Māmako ti buddhamāmako dhammamāmako
saṃghamāmako. So vā Bhagavantaṃ mamāyati, Bhagavā vā taṃ puggalaṃ
pariggaṇhāti.\
\
\
**\[page 383\]**\
*\[S.N. 927\] Tuvaṭakasuttaniddeso. 383*\
     Vuttaṃ h\'; etaṃ Bhagavatā: \*Ye te bhikkhave bhikkhū kuhā thaddhā
lapā siṅgī unnaḷā asamāhitā, na me te bhikkhave bhikkhū māmakā, apagatā
ca te bhikkhave bhikkhū imasmā dhammavinayā, na ca te bhikkhave bhikkhū
imasmiṃ dhammavinaye vuddhiṃ virūḷhiṃ vepullaṃ āpajjanti. Ye ca kho te
bhikkhave bhikkhū nikkuhā nillapā dhīrā athaddhā susamāhitā, te ca kho
me bhikkhū māmakā, anapagatā ca te bhikkhave bhikkhū imasmā
dhammavinayā, te ca bhikkhū imasmiṃ dhammavinaye vuddhiṃ virūḷhiṃ
vepullaṃ āpajjanti.\
     Kuhā thaddhā lapā siṅgī unnaḷā asamāhitā,\
     na te dhamme virūhanti sammāsambuddhadesite.\
     Nikkuhā nillapā dhīrā athaddhā susamāhitā,\
     te ve dhamme virūhanti, sammāsambuddhadesite ti.\
     Virudañ ca gabbhakaraṇaṃ tikicchaṃ māmako na seveyyā ti virudañ ca
gabbhakaraṇañ ca tikicchañ ca māmako na seveyya na niseveyya na
paṭiseveyya na careyya na samācareyya na samādāya vatteyya, atha vā na
gaṇheyya na uggaṇheyya na dhāreyya na upadhāreyya na upalakkheyya
na-ppayujjeyyā ti, virudañ ca gabbhakaraṇañ ca tikicchañ ca māmako na
seveyya. Ten\'; āha Bhagavā:\
\
          Āthabbaṇaṃ supinaṃ lakkhaṇaṃ\
          no vidahe atho pi nakkhattaṃ,\
          virudañ ca gabbhakaranaṃ\
          tikicchaṃ māmako na seveyyā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
**\[page 384\]**\
*384 Aṭṭhakavaggo. \[S.N. 928*\
\
  [Sn_IV,14.14(=928): Nindāya na-ppavedheyya,\
               na uṇṇameyya pasaṃsito bhikkhu,\
               lobhaṃ saha macchariyena\
               kodhaṃ pesuṇiyañ ca panūdeyya. \|\| Nidd_I.14:14
\|\|]{.large}\
\
     Nindāya na-ppavedheyyā ti idh\'; ekacce bhikkhuṃ nindanti jātiyā vā
gottena vā kolaputtikena vā vaṇṇapokkharatāya vā dhanena vā ajjhenena vā
kammāyatanena vā sippāyatanena vā vijjaṭṭhānena vā sutena vā paṭibhāṇena
vā aññataraññatarena vā vatthunā nindanti garahanti upavadanti: nindito
garahito upavadito nindāya garahāya upavādena akittiyā avaṇṇahārikāya na
vedheyya na-ppavedheyya na sampavedheyya na taseyya na uttaseyya na
parittaseyya na bhāyeyya na santāsaṃ āpajjeyya; abhīru assa achambhī
anutrāsī apalāyī; pahīnabhayabheravo vigatalomahaṃso vihareyyā ti,
nindāya na-ppavedheyya.\
     Na uṇṇameyya pasaṃsito bhikkhū ti idh\'; ekacce bhikkhuṃ pasaṃsanti
jātiyā vā . . . pe . . . aññataraññatarena vā vatthunā pasaṃsanti
thomenti kittenti vaṇṇenti:\
pasaṃsito thomito kittito vaṇṇito pasaṃsāya thomanena kittiyā
vaṇṇahārikāya uṇṇattiṃ na kareyya, uṇṇamaṃ na kareyya, mānaṃ na kareyya,
thambhaṃ na kareyya; na tena thaddho assa patthaddho paggahitasiro ti,
na uṇṇameyya pasaṃsito bhikkhu.\
     Lobhaṃ saha macchariyena kodhaṃ pesuniyañ ca panūdeyyā ti. Lobho ti
yo lobho lubbhanā lubbhitattaṃ, sārāgo sārajjanā sārajjaṃtattaṃ abhijjhā
lobho akusalamūlaṃ. Macchariyan ti pañca macchariyāni: āvāsamacchariyaṃ
. . . pe . . . gāho vuccati macchariyaṃ. Kodho ti yo cittassa āghāto
paṭighāto paṭighaṃ paṭivirodho kopo pakopo sampakopo doso padoso
sampadoso citassa byāpatti manopadoso kodho kujjhanā kujjhitattaṃ doso
dussanā dussitattaṃ byāpatti byāpajjanā byāpajjitattaṃ virodho
paṭivirodho caṇḍikkaṃ assuropo anattamanatā cittassa.\
\
\
**\[page 385\]**\
*S.N. 929\] Tuvaṭakasuttaniddeso. 385*\
[\[\... content straddling page break has been moved to the page above
\...\]]{.red} Pesuṇiyan ti idh\'; ekacco pisuṇavāco hoti; ito sutvā
amutra akkhātā imesaṃ bhedāya amutra vā sutvā imesaṃ akkhātā amūsaṃ
bhedāya; iti samaggānam vā bhettā bhinnānaṃ vā anuppadātā vaggārāmo
vaggarato vagganandī vaggakaraṇiṃ vācaṃ bhāsitā hoti; idaṃ vuccati
pesuññaṃ. Api ca dvīhi kāranehi pesuññaṃ upasaṃharati, piyakamyatāya vā
bhedādhippāyena vā.\
     Kathaṃ piyakamyatāya pesuññaṃ upasaṃharati?\
Imassa piyo bhavissāmi, manāpo bhavissāmi, vissāsiko bhavissāmi,
abbhantariko bhavissāmi, suhadayo bhavissāmī ti; evaṃ piyakamyatāya
pesuññaṃ upasaṃharati.\
     Kathaṃ bhedādhippāyena pesuññaṃ upasaṃharati?\
Kathaṃ ime nānā assu, vinā assu, vaggā assu, dvidhā assu, dvejjhā assu,
dvepakkhā assu, bhijjeyyuṃ na samāgaccheyyuṃ, dukkhaṃ na phāsu
vihareyyun? ti; evaṃ bhedādhippāyena pesuññaṃ upasaṃharati.\
     Lobhaṃ saha macchariyena kodham pesuṇiyañ ca panūdeyyā ti lobhañ ca
macchariyañ ca kodhañ ca pesuññañ ca panūdeyya pajaheyya vinodeyya
byantīkareyya anabhāvaṃ gameyyā ti, lobhaṃ saha macchariyena kodhaṃ
pesuṇiyañ ca panūdeyya. Ten\'; ahā Bhagavā:\
\
          Nindāya na-ppavedheyya,\
          na uṇṇameyya pasaṃsito bhikkhu,\
          lobhaṃ saha macchariyena\
          kodhaṃ pesuṇiyañ ca panūdeyyā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,14.15(=929): Kayavikkaye na tiṭṭheyya,\
               upavādaṃ bhikkhu na kareyya kuhiñci,\
               gāme ca nābhisajjeyya,\
               lābhakamyā janaṃ na lāpayeyya. \|\| Nidd_I.14:15
\|\|]{.large}\
\
\
**\[page 386\]**\
*386 Aṭṭhakavaggo. \[S.N. 929*\
     Kayavikkaye na tiṭṭheyyā ti ye kayavikkayā vinaye paṭikkhittā, na
te imasmiṃ atthe adhippetā.\
     Kathaṃ kayavikkaye tiṭṭhati? Pañcannaṃ saddhiṃ pattaṃ vā cīvaraṃ vā
aññaṃ vā kiñci parikkhāraṃ vañcaniyaṃ vā karonto udayaṃ vā patthayanto
parivatteti; evaṃ kayavikkaye tiṭṭhati. Kathaṃ kayavikkaye na tiṭṭhati?
Pañcannaṃ saddhiṃ pattaṃ vā cīvaraṃ vā aññaṃ vā kiñci parikkhāraṃ na
vañcaniyaṃ vā karonto na udayaṃ vā patthayanto parivatteti; evaṃ
kayavikkaye na tiṭṭhati. Kayavikkaye na tiṭṭheyyā ti kayavikkaye na
tiṭṭheyya na santiṭṭheyya kayavikkayaṃ pajaheyya vinodeyya byantīkareyya
anabhāvaṃ gameyya; kayavikkayā ārato assa virato paṭivirato nikkhanto
nissaṭṭho vippamutto visaṃyutto vimariyādikatena cetasā vihareyyā ti,
kayavikkaye na tiṭṭheyya.\
     Upavādaṃ bhikkhu na kareyya kuhiñcī ti. Katame upavādakarā kilesā?
Sant\'; eke samaṇabrāhmaṇā iddhimanto dibbacakkhukā paracittaviduno. Te
dūrato pi passanti, āsannā pi na dissanti, cetasā pi cittaṃ pajānanti.
Devatā pi kho santi iddhimantiniyo dibbacakkhukā paracittaviduniyo. Tā
dūrato pi passanti, āsannā pi na dissanti, cetasā pi cittaṃ pajānanti.
Te oḷārikehi vā kilesehi majjhimehi vā kilesehi sukhumehi vā kilesehi
upavadeyyuṃ.\
     Katame oḷārikā kilesā? Kāyaduccaritaṃ vacīduccaritaṃ
manoduccaritaṃ; ime vuccanti oḷārikā kilesā.\
     Katame majjhimā kilesā? Kāmavitakko byāpādavitakko vihiṃsāvitakko;
ime vuccanti majjhimā kilesā.\
     Katame sukhumā kilesā? Ñātivitakko, janapadavitakko, amaravitakko,
parānuddayatā-paṭisaṃyutto vitakko, lābhasakkārasilokapaṭisaṃyutto
vitakko, anavaññattipaṭisaṃyutto vitakko; ime vuccanti sukhumā kilesā.
Te oḷārikehi vā kilesehi majjhimehi vā kilesehi sukhumehi vā kilesehi
upavadeyyuṃ. Upavādaṃ na kareyya upavādakare kilese na kareyya na
janeyya na sañjaneyya na nibbatteyya nābhinibbatteyya, upavādakare
kilese pajaheyya vinodeyya byantīkareyya anabhāvaṃ gameyya,\
\
\
**\[page 387\]**\
*S.N. 929\] Tuvaṭakasuttaniddeso. 387*\
[\[\... content straddling page break has been moved to the page above
\...\]]{.red} upavādakarehi kilesehi ārato assa virato paṭivirato
nikkhanto nissaṭṭho vippamutto visaṃyutto vimariyādikatena cetasā
vihareyya. Kuhiñcī ti kuhiñci kimhici katthaci ajjhattaṃ vā bahiddhā vā
ajjhattabahiddhā vā ti, upavādaṃ bhikkhu na kareyya kuhiñci.\
     Gāme ca nābhisajjeyyā ti. Kathaṃ gāme sajjati? Idha bhikkhu gāme
gihīhi saṃsaṭṭho viharati sahanandī sahasokī sukhitesu sukhito,
dukkhitesu dukkhito, uppannesu kiccakaraṇīyesu attanā vā yogaṃ āpajjati,
evam pi gāme sajjati.\
     Athavā bhikkhu pubbaṇhasamayaṃ nivāsetvā pattacīvaram ādāya gāmaṃ
vā nigamaṃ vā piṇḍāya pāvisati arakkhiten\'; eva kāyena arakkhitāya
vācāya anupaṭṭhitāya satiyā arakkhitena cittena asaṃvutehi indriyehi. So
tatra tatra sajjati, tatra tatra gaṇhāti, tatra tatra bajjhati, tatra
tatra anayabyasanaṃ āpajjati, evam pi gāme sajjati.\
     Kathaṃ gāme na sajjati? Idha bhikkhu gāme gihīhi asaṃsaṭṭho
viharati na sahanandī na sahasokī na sukhitesu sukhito, na dukkhitesu
dukkhito, uppannesu kiccakaraṇīyesu na attanā vāyogaṃ āpajjati; evam pi
gāme na sajjati. Athavā bhikkhu pubbaṇhasamayaṃ nivāsetvā pattacīvaram
ādāya gāmaṃ vā nigamaṃ vā piṇḍāya pāvisati rakkhiten\'; eva kāyena
rakkhitāya vācāya rakkhitena cittena upaṭṭhitāya satiyā saṃvutehi
indriyehi. So tatra tatra na sajjati, tatra tatra na gaṇhāti, tatra
tatra na bajjhati, tatra tatra na anayabyasanaṃ āpajjati; evam pi gāme
na sajjati. Gāme ca nābhisajjeyyā ti. Gāme na sajjeyya na gaṇheyya na
bajjheyya na palibajjheyya agiddho assa agadhito amucchito anajjhopanno
vītagedho . . . pe . . . brahmabhūtena attanā vihareyyā ti, gāme ca
nābhisajjeyya.\
     Lābhakamyā janaṃ na lāpayeyyā ti. Katamā lapanā?\
Lābhasakkārasilokasannissitassa pāpicchassa icchāpakatassa
āmisacakkhukassa lokadhammagarukassa yā paresaṃ ālapanā lapanā sallapanā
ullapanā samullapanā unnahanā samunnahanā ukkāpanā samukkāpanā
anuppiyabhāṇitā pātukamyatā muggasūpatā pāribhaṭyatā
parapiṭṭhimaṃsikatā;\
\
\
**\[page 388\]**\
*388 Aṭṭhakavaggo. \[S.N. 929*\
[\[\... content straddling page break has been moved to the page above
\...\]]{.red} yā tattha saṇhavācakatā sakhilavācakatā mettavācakatā
apharusavācakatā; ayaṃ vuccati lapanā. Api ca dvīhi kāraṇehi janaṃ
lapati, attānaṃ vā nīcaṃ ṭhapento paraṃ uccaṃ ṭhapento janaṃ lapati,
attānaṃ vā uccaṃ ṭhapento paraṃ nīcaṃ ṭhapento janaṃ lapati.\
     Kathaṃ attānaṃ nīcaṃ ṭhapento paraṃ uccaṃ ṭhapento janaṃ lapati?\
     Tumhe me bahūpakārā, ahaṃ tumhe nissāya labhāmi
cīvarapiṇḍapātasenāsanagilānapaccayabhesajjaparikkhāraṃ, ye pi me aññe
dātuṃ vā kātuṃ vā maññanti tumhe nissāya tumhe sampassantā; yam pi
purāṇaṃ mātāpitikaṃ nāmadheyyaṃ, tam pi me antarahitaṃ; tumhehi ahañ
ñāyāmi asukassa kulupako, asukāya kulupako ti; evaṃ attānaṃ nīcaṃ
ṭhapento paraṃ uccaṃ ṭhapento janaṃ lapati.\
     Kathaṃ attānaṃ uccaṃ ṭhapento paraṃ nīcaṃ ṭhapento janaṃ lapati?
Ahaṃ tumhākaṃ bahūpakāro, tumhe maṃ āgamma Buddhaṃ saraṇaṃ gatā, dhammaṃ
saraṇaṃ gatā saṃghaṃ saraṇaṃ gatā, pāṇātipātā paṭiviratā,
adinnādānāpaṭiviratā, kāmesu micchācārā paṭiviratā, musāvādā paṭiviratā,
surāmerayamajjapamādaṭṭhānā paṭiviratā; ahaṃ tumhākaṃ uddesaṃ demi,
paripucchaṃ demi, uposathaṃ ācikkhāmi, navakammaṃ adhiṭṭhāmi; atha ca
pana tumhe maṃ ussajjitvā aññe sakkarotha garukarotha mānetha pūjethā
ti, evam pi attānaṃ uccaṃ ṭhapento paraṃ nīcaṃ ṭhapento janaṃ lapati.\
\
\
**\[page 389\]**\
*S.N. 930\] Tuvaṭakasuttaniddeso. 389*\
[\[\... content straddling page break has been moved to the page above
\...\]]{.red} Lābhakamyā janaṃ na lāpayeyyā ti lābhahetu lābhakāraṇā
lābhābhinibbattiyā lābhaṃ paripācento janaṃ na lapayeyya lapanaṃ
pajaheyya vinodeyya byantīkareyya anabhāvaṃ gameyya; ālapanā ārato assa
virato paṭivirato nikkhanto nissaṭṭho vippamutto visaṃyutto
vimariyādikatena cetasā vihareyyā ti, lābhakamyā janaṃ na lāpayeyya.
Ten\'; āha Bhagavā:\
\
          Kayavikkaye na tiṭṭheyya,\
          upavādaṃ bhikkhu na kareyya kuhiñci,\
          gāme ca nābhisajjeyya,\
          lābhakamyā janaṃ na lāpayeyyā ti,\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,14.16(=930): Na ca katthitā siyā bhikkhu,\
               na ca vācaṃ payuttaṃ bhāseyya,\
               pāgabbhiyaṃ na sikkheyya,\
               kathaṃ viggāhikaṃ na katheyya. \|\| Nidd_I.14:16
\|\|]{.large}\
\
     Na ca katthitā siyā bhikkhū ti. Idh\'; ekacco katthī hoti vikatthī.
So katthati, aham asmi sīlasampanno ti vā, vatasampanno ti vā,
sīlabbatasampanno ti vā, jātiyā vā gottena vā kolaputtikena vā
vaṇṇapokkharatāya vā dhanena vā kammāyatanena vā sippāyatanena vā
vijjaṭṭhānena vā sutena vā paṭibhāṇena vā aññataraññatarena vā vatthunā
uccākulā pabbajito ti vā mahābhogakulā pabbajito ti vā uḷārabhogakulā
pabbajito ti vā suttantiko ti vā vinayadharo ti vā dhammakathiko ti vā
āraññiko ti vā . . . pe . . . nevasaññānāsaññāyatanasamāpattiyā lābhī ti
vā katthati vikatthati; evaṃ na vikattheyya vikatthaṃ pajaheyya
vinodeyya byantīkareyya anabhāvaṃ gameyya, katthanā ārato assa virato
paṭivirato nikkhanto nissaṭṭho vippamutto visaṃyutto vimariyādikatena
cetasā vihareyyā ti, na ca katthitā siyā bhikkhu.\
     Na ca vācaṃ payuttaṃ bhāseyyā ti. Katamā payuttavācā?\
\
\
**\[page 390\]**\
*390 Aṭṭhakavaggo. \[S.N. 930*\
Idh\'; ekacco cīvarapayuttaṃ vācaṃ bhāsati, piṇḍapātapayuttaṃ vācaṃ
bhāsati, senāsanapayuttaṃ vācaṃ bhāsati,
gilānapaccayabhesajjaparikkhārapayuttaṃ vācaṃ bhāsati; ayaṃ vuccati
payuttavācā. Athavā cīvarahetu piṇḍapātahetu senāsanahetu
gilānapaccayabhesajjaparikkhārahetu saccam pi bhaṇati, musā pi bhaṇati,
pisuṇam pi bhaṇati, apisuṇam pi bhaṇati, pharusam pi bhaṇati, apharusam
pi bhaṇati, samphappalāpam pi bhanati, asamphappalāpam pi bhaṇati, mantā
pi vācaṃ bhāsati; ayam pi vuccati payuttavācā. Athavā pasannacitto
paresaṃ dhammaṃ deseti:\
aho vata me dhammaṃ suṇeyyuṃ, sutvā ca dhammaṃ pasīdeyyuṃ, pasannā ca me
pasannākāraṃ kareyyun ti; ayaṃ vuccati payuttavācā.\
     Na ca vācaṃ payuttaṃ bhāseyyā ti antamaso dhammadesanāvācaṃ upādāya
payuttavācaṃ na bhāseyya na katheyya na bhaṇeyya na dīpayeyya na
vohareyya payuttavācaṃ pajaheyya vinodeyya byantīkareyya anabhāvaṃ
gameyya; payuttavācāya ārato assa virato paṭivirato nikkhanto nissaṭṭho
vippamutto visaṃyutto vimariyādikatena cetasā vihareyyā ti, na ca vācaṃ
payuttaṃ bhāseyya.\
     Pāgabbhiyaṃ na sikkheyyā ti. Pāgabbhiyan ti tīṇi pāgabbhiyāni,
kāyikaṃ pāgabbhiyaṃ, vācasikaṃ pāgabbhiyaṃ, cetasikaṃ pāgabbhiyaṃ.
Katamaṃ kāyikaṃ pāgabhiyaṃ? Idh\'; ekacco saṃghagato pi kāyikaṃ
pāgabbhiyaṃ dasseti, gaṇagato pi kāyikaṃ pāgabbhiyaṃ dasseti,
bhojanasālāya pi kāyikaṃ pāgabbhiyaṃ dasseti, jantāghare pi kāyikaṃ
pāgabbhiyaṃ dasseti, udakatitthe pi kāyikaṃ pāgabbhiyaṃ dasseti,
antaragharaṃ pavisanto pi kāyikaṃ pāgabbhiyaṃ dasseti, antaragharaṃ
paviṭṭho pi kāyikaṃ pāgabbhiyaṃ dasseti.\
     Kathaṃ saṃghagato kāyikaṃ pāgabbhiyaṃ dasseti? Idh\'; ekacco
saṃghagato acittikārakato there bhikkhū ghaṭṭayanto pi tiṭṭhati,
ghaṭṭayanto pi nisīdati, purato pi tiṭṭhati, purato pi nisīdati, ucce pi
āsane nisīdati, sasīsaṃ pārupitvā pi nisīdati,\
\
\
**\[page 391\]**\
*S.N. 930\] Tuvaṭakasuttaniddeso. 391*\
[\[\... content straddling page break has been moved to the page above
\...\]]{.red} ṭhitako pi bhaṇati, bāhāvikkhepako pi bhaṇati; evaṃ
saṃghagato kāyikaṃ pāgabbhiyaṃ dasseti.\
     Kathaṃ gaṇagato kāyikaṃ pāgabbhiyaṃ dasseti? Idh\'; ekacco gaṇagato
acittikārakato therānaṃ bhikkhūnaṃ anupāhanānaṃ caṅkamantānaṃ,
sa-upāhano caṅkamati, nīce caṅkamantānaṃ ucce caṅkame caṅkamati,
chamāyaṃ caṅkamantānaṃ caṅkame caṅkamati, ghaṭṭayanto pi tiṭṭhati,
ghaṭṭayanto pi nisīdati, purato pi tiṭṭhati, purato pi nisīdati, ucce pi
āsane nisīdati, sasīsaṃ pārupitvā pi nisīdati, ṭhitako pi bhaṇati,
bāhāvikkhepako pi bhaṇati; evaṃ gaṅgato kāyikaṃ pāgabbhiyaṃ dasseti.\
     Kathaṃ bhojanasālāya kāyikaṃ pāgabbhiyaṃ dasseti?\
Idh\'; ekacco bhojanasālāya acittikārakato there bhikkhū anupakhajja
nisīdati, nave pi bhikkhū āsanena paṭibāhati, ghaṭṭayanto pi tiṭṭhati,
ghaṭṭayanto pi nisīdati, purato pi tiṭṭhati, purato pi nisīdati, ucce pi
āsane nisīdati, sasīsaṃ pārupitvā pi nisīdati, ṭhitako pi bhaṇati,
bāhāvikkhepako pi bhaṇati; evaṃ bhojanasālāya kāyikaṃ pāgabbhiyaṃ
dasseti.\
     Kathaṃ jantāghare kāyikaṃ pāgabbhiyaṃ dasseti? Idh\'; ekacco
jantāghare acittikārakato there bhikkhū ghaṭṭayanto pi tiṭṭhati,
ghaṭṭayanto pi nisīdati, purato pi tiṭṭhati, purato pi nisīdati, ucce pi
āsane nisīdati, anāpucchā pi kaṭṭhaṃ pakkhipati, anāpucchā pi dvāraṃ
pidahati; evaṃ jantāghare kāyikaṃ pāgabbhiyaṃ dasseti.\
     Kathaṃ udakatitthe kāyikaṃ pāgabbhiyaṃ dasseti?\
Idh\'; ekacco udakatitthe acittikārakato there bhikkhū ghaṭṭayanto pi
otarati, purato pi otarati, ghaṭṭayanto pi nhāyati, purato pi nhāyati,
upari pi nhāyati, ghaṭṭayanto pi uttarati, purato pi uttarati; evaṃ
udakatitthe kāyikaṃ pāgabbhiyaṃ dassati.\
     Kathaṃ antaragharaṃ pavisanto kāyikaṃ pāgabbhiyaṃ dasseti? Idh\';
ekacco antaragharaṃ pavisanto acittikārakato there bhikkhū ghaṭṭayanto
pi gacchati, purato pi gacchati, vokkamma pi therānaṃ bhikkhūnaṃ purato
gacchati,\
\
\
**\[page 392\]**\
*392 Aṭṭhakavaggo. \[S.N. 930*\
[\[\... content straddling page break has been moved to the page above
\...\]]{.red} evaṃ antaragharaṃ pavisanto kāyikaṃ pāgabbhiyaṃ dasseti.\
     Kathaṃ antaragharaṃ paviṭṭho kāyikaṃ pāgabbhiyaṃ dasseti? Idh\';
ekacco antaragharaṃ paviṭṭho na pavisa bhante ti vuccamāno pavisati, na
tiṭṭha bhante ti vuccamāno tiṭṭhati, na nisīda bhante ti vuccamāno
nisīdati, anokāsam pi pavisati, anokāse pi tiṭṭhati, anokāse pi
nisīdati; yāni tāni honti kulānaṃ ovarakāni gūḷhāni ca paṭicchannāni ca,
yattha kulitthiyo kuladhītāyo kulasuṇhāyo kulakumāriyo nisīdanti, tattha
pi sahasā pavisati, kumārakassa pi sīsaṃ parāmasati; evaṃ antaragharaṃ
paviṭṭho kāyikaṃ pāgabbhiyaṃ dasseti; idaṃ kāyikaṃ pāgabbhiyaṃ.\
     Katamaṃ vācasikaṃ pāgabbhiyaṃ? Idh\'; ekacco saṃghagato pi
vācasikaṃ pāgabbhiyaṃ dasseti, gaṇagato pi vācasikaṃ pāgabbhiyaṃ
dasseti, antaragharaṃ paviṭṭho pi vācasikaṃ pāgabbhiyaṃ dasseti.\
     Kathaṃ saṃghagato vācasikaṃ pāgabbhiyaṃ dasseti?\
Idh\'; ekacco saṃghagato acittikārakato there bhikkhū anāpucchā vā
anajjhiṭṭho vā ārāmagatānaṃ bhikkhūnaṃ dhammaṃ bhaṇati, pañhaṃ
visajjeti, pātimokkhaṃ uddisati, ṭhitako pi bhaṇati, bāhāvikkhepako pi
bhaṇati; evaṃ saṃghagato vācasikaṃ pāgabbhiyaṃ dasseti.\
     Kathaṃ gaṇagato vācasikaṃ pāgabbhiyaṃ dasseti? Idh\'; ekacco
gaṇagato acittikārakato there bhikkhū anāpucchā vā anajjhiṭṭho vā
ārāmagatānaṃ bhikkhūnaṃ dhammaṃ bhaṇati, pañhaṃ visajjeti ṭhitako pi
bhaṇati; bāhāvikkhepako pi bhaṇati; ārāmagatānaṃ bhikkhunīnaṃ upāsakānaṃ
upāsikānaṃ dhammaṃ bhaṇati, pañhaṃ visajjeti, ṭhitako pi bhaṇati,
bahāvikkhepako pi bhaṇati; evaṃ gaṇagato vācasikaṃ pāgabbhiyaṃ dasseti.\
     Kathaṃ antaragharaṃ paviṭṭho vācasikaṃ pāgabbhiyaṃ dasseti? Idh\';
ekacco antaragharaṃ paviṭṭho itthiṃ vā kumāriṃ vā āha: itthannāme
itthaṃgotte kiṃ atthi?\
Yāgū atthi, bhattaṃ atthi, khādanīyaṃ atthi? Kiṃ pivissāma,\
\
\
**\[page 393\]**\
*S.N. 930\] Tuvaṭakasuttaniddeso. 393*\
[\[\... content straddling page break has been moved to the page above
\...\]]{.red} kiṃ bhuñjissāma, kiṃ khādissāma, kiṃ vā atthi, kiṃ vā me
dassathā? ti vilappati; evaṃ antaragharaṃ paviṭṭho vācasikaṃ pāgabbhiyaṃ
dasseti; idaṃ vācasikaṃ pāgabbhiyaṃ.\
     Katamaṃ cetasikaṃ pāgabbhiyaṃ? Idh\'; ekacco na uccākulā pabbajito
samāno uccākulā pabbajitena saddhiṃ sadisaṃ attānaṃ karoti cittena, na
mahākulā pabbajito samāno, na mahābhogakulā pabbajito samāno, na
uḷārabhogakulā pabbajito samāno uḷārabhogakulā pabbajitena saddhiṃ
sadisaṃ attānaṃ karoti cittena; na suttantiko samāno suttantikena
saddhiṃ sadisaṃ attānaṃ karoti cittena; na vinayadharo samāno, na
dhammakathiko samāno, na āraññiko samāno, na paṃsukūliko samāno, na
tecīvariko samāno, na sapadānacāriko samāno, na khalupacchābhattiko
samāno, na nesajjiko samāno, na yathāsanthatiko samāno yathāsanthatikena
saddhiṃ sadisaṃ attānaṃ karoti cittena; na paṭhamassa jhānassa lābhī
samāno paṭhamassa jhānassa lābhinā saddhiṃ sadisaṃ attānaṃ karoti
cittena; na dutiyassa jhānassa lābhī samāno, na tatiyassa jhānassa lābhī
samāno, na catutthassa jhānassa lābhī samāno, na
ākāsānañcāyatanasamāpattiyā lābhī samāno, na viññāṇañcāyatanasamāpattiyā
lābhī samāno, na ākiñcaññāyatanasamāpattiyā lābhī samāno, na
nevasaññānāsaññāyatanasamāpattiyā lābhī samāno
nevasaññānāsaññāyatanasamāpattiyā lābhinā saddhiṃ sadisaṃ attānaṃ karoti
cittena; idaṃ cetasikaṃ pāgabbhiyaṃ. Pāgabbhiyaṃ na sikkheyyā ti;
pāgabbhiyaṃ na sikkheyya na ācareyya na samācareyya na samādāya
vatteyya, pāgabbhiyaṃ pajaheyya vinodeyya byantīkareyya anabhāvaṃ
gameyya; pāgabbhiyā ārato assa virato paṭivirato nikkhanto nissaṭṭho
vippamutto visaṃyutto vimariyādikatena cetasā vihareyyā ti, pāgabbhiyaṃ
na sikkheyya.\
\
\
**\[page 394\]**\
*394 Aṭṭhakavaggo. \[S.N. 930*\
     Kathaṃ viggāhikaṃ na kathayeyyā ti. Katamā viggāhikakathā? Idh\';
ekacco evarūpiṃ kathaṃ kattā hoti, na tvaṃ imaṃ dhammavinayaṃ ājānāsi .
. . pe . . . nibbedhehi vā sace pahosī ti. Vuttaṃ h\'; etaṃ Bhagavatā:
\*Viggāhikāya kho Moggallāna kathāya sati kathābāhullaṃ pāṭikaṃkhaṃ,
kathābāhulle sati uddhaccaṃ, uddhatassa asaṃvaro, asaṃvutassa ārā cittaṃ
samādhimhā ti.\
     Kathaṃ viggāhikaṃ na kathayeyyā ti viggāhikakathaṃ na katheyya na
bhaṇeyya na dīpayeyya na vohareyya, viggāhikakathaṃ pajaheyya vinodeyya
byantīkareyya anabhāvaṃ gameyya; viggāhikakathāya ārato assa virato
paṭivirato nikkhanto nissaṭṭho vippamutto visaṃyutto vimariyādikatena
cetasā vihareyyā ti, kathaṃ viggāhikam na kathayeyya. Ten\'; āha
Bhagavā:\
\
          Na ca katthitā siyā bhikkhu,\
          na ca vācaṃ payuttaṃ bhāseyya,\
          pāgabbhiyaṃ na sikkheyya,\
          kathaṃ viggāhikaṃ na kathayeyyā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,14.17(=931): Mosavajje na niyyetha,\
               sampajāno saṭhāni na kayirā,\
               atha jīvitena paññāya\
               sīlabbatena nāññam atimaññe. \|\| Nidd_I.14:17
\|\|]{.large}\
\
\
     Mosavajje na niyyethā ti mosavajjaṃ vuccati musāvādo.\
Idh\'; ekacco sabhaggato vā parisaggato vā . . . pe . . .
āmisakiñcikkhahetu vā sampajānamusā bhāsitā hoti; idaṃ vuccati
mosavajjaṃ. Api ca tīh\'; ākārehi musāvādo hoti, pubb\'eva tassa hoti
musā bhaṇissan ti, bhaṇantassa hoti musā bhaṇāmī ti, bhaṇitassa hoti
musā mayā bhaṇitan ti; imehi tīh\'; ākārehi musāvādo hoti. Api ca
catūh\'; ākārehi pañcah\'; ākārehi chah\'; ākārehi sattah\'; ākārehi
aṭṭhah\'; ākārehi musāvādo hoti, pubb\'eva tassa hoti musā bhaṇissan ti,
bhaṇantassa hoti musā bhaṇamī ti, bhaṇitassa hoti musā mayā bhaṇitan
ti,\
\
\
**\[page 395\]**\
*S.N. 931\] Tuvaṭakasuttaniddeso. 395*\
[\[\... content straddling page break has been moved to the page above
\...\]]{.red} vinidhāya diṭṭhiṃ vinidhāya khantiṃ vinidhāya ruciṃ
vinidhāya saññaṃ vinidhāya bhāvaṃ; imehi aṭṭhah\'; ākārehi musāvādo
hoti. Mosavajje na niyyethā ti mosavajje na niyyeyya, mosavajjaṃ
pajaheyya vinodeyya byantīkareyya anabhāvaṃ gameyya; mosavajjā ārato
assa virato paṭivirato nikkhanto nissaṭṭho vippamutto visaṃyutto
vimariyādikatena cetasā vihareyyā ti, mosavajje na niyyetha.\
     Sampajāno saṭhāni na kayirā ti. Katamaṃ sāṭheyyaṃ?\
Idh\'; ekacco saṭho hoti parisaṭho. Yaṃ tattha saṭhaṃ saṭhatā sāṭheyyaṃ,
kakkaritā kakkariyaṃ parikkhattatā parikattiyaṃ; idaṃ vuccati sāṭheyyaṃ.
Sampajāno saṭhāni na kayirā ti sampajāno hutvā sāṭheyyaṃ na kareyya na
janeyya na sañjaneyya na nibbatteyya nābhinibbatteyya; sāṭheyyaṃ
pajaheyya vinodeyya byantīkareyya anabhāvaṃ gameyya sāṭheyyā ārato assa
virato paṭivirato nikkhanto nissaṭṭho vippamutto visaṃyutto
vimariyādikatena cetasā vihareyyā ti, sampajāno saṭhāni na kayirā.\
     Atha jīvitena paññāya sīlabbatena nāññaṃ atimaññe ti.\
Athā ti padasandhi . . . pe . . . padānupubbatā-m-etaṃ, athā ti. Idh\';
ekacco lūkhajīvikaṃ jīvanto paraṃ paṇītajīvikaṃ jīvantaṃ atimaññati: kiṃ
panāyaṃ bahullājīvo sabbaṃ saṃbhakkhati, seyyathīdaṃ mūlabījaṃ
khandhabījaṃ phalubījaṃ aggabījaṃ bījabījam eva pañcamaṃ
asavicakkadantakuṭasamāṇappadhanātiṇṇo? ti.\
So tāya lūkhajīvikāya paraṃ paṇītajīvikaṃ jīvantaṃ atimaññati. Idh\';
ekacco paṇītajīvikaṃ jīvanto paraṃ lūkhajīvikaṃ jīvantaṃ atimaññati: kiṃ
panāyaṃ appapuñño appesakkho na lābhī
cīvarapiṇḍapātasenāsanagilānapaccayabhesajjaparikkhārānan? ti. So tāya
paṇītajīvikāya paraṃ lūkhajīvikaṃ jīvantaṃ atimaññati.\
\
\
**\[page 396\]**\
*396 Aṭṭhakavaggo. \[S.N. 931*\
[\[\... content straddling page break has been moved to the page above
\...\]]{.red} Idh\'; ekacco paññāsampanno hoti. So puṭṭho pañhaṃ
visajjeti; tassa evaṃ hoti: aham asmi paññāsampanno, ime pan\'; aññe na
paññāsampannā ti. So tāya paññāsampadāya paraṃ atimaññati. Idh\'; ekacco
sīlasampanno hoti, pātimokkhasaṃvarasaṃvuto viharati,
ācāragocarasampanno aṇumattesu vajjesu bhayadassāvī samādāya sikkhati
sikkhāpadesu.\
Tassa evaṃ hoti: aham asmi sīlasampanno, ime pan\'; aññe bhikkhū dussīlā
pāpadhammā ti. So tāya sīlasampadāya paraṃ atimaññati. Idh\'; ekacco
vattasampanno āraññiko vā piṇḍapātiko vā paṃsukūliko vā tecīvariko vā
khalupacchābhattiko vā nesajjiko vā yathāsanthatiko vā. Tassa evaṃ hoti:
aham asmi vattasampanno, ime pan\'; aññe na vattasampannā ti. So tāya
vattasampadāya paraṃ atimaññatī ti, atha jīvitena paññāya sīlabbattena.\
     Nāññam atimaññe ti lūkhajīvikāya vā paṇītajīvikāya vā
paññāsampadāya vā sīlasampadāya vā vattasampadāya vā paraṃ nātimaññeyya
nāvajāneyya na tena mānaṃ janeyya, na tena thaddho assa patthaddho
paggahitasiro ti, atha jīvitena paññāya sīlabbatena nāññam atimaññe.\
     Ten\'; āha Bhagavā:\
\
          Mosavajje na niyyetha,\
          sampajāno saṭhāni na kayirā,\
          atha jīvitena paññāya\
          sīlabbatena nāññam atimaññe ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,14.18(=932): Sutvā dūsito bahuṃ vācaṃ\
               samaṇānaṃ vā puthuvacanānaṃ\
               pharusena ne na pativajjā,\
               na hi santo paṭisenikaronti. \|\| Nidd_I.14:18
\|\|]{.large}\
\
\
**\[page 397\]**\
*S.N. 932\] Tuvaṭakasuttaniddeso. 397*\
     Sutvā dūsito bahuṃ vācaṃ samaṇānaṃ vā puthuvacanānan ti. Dūsito ti
dūsito khuṃsito ghaṭṭito vambhito garahito upavadito. Samaṇānan ti ye
keci ito bahiddhā paribbājupagatā paribbājasamāpannā. Puthuvacanānan ti
khattiyā ca brāhmaṇā ca vessā ca suddā ca gahaṭṭhā ca pabbajitā ca devā
ca manussā ca. Te bahukāhi vācāhi aniṭṭhāhi akantāhi amanāpāhi
akkoseyyuṃ paribhāseyyuṃ roseyyuṃ viroseyyuṃ heṭheyyuṃ viheṭheyyuṃ
ghāteyyuṃ upaghāteyyuṃ upaghātaṃ kareyyuṃ. Tesaṃ bahuṃ vācaṃ aniṭṭhaṃ
akantaṃ amanāpaṃ sutvā suṇitvā uggahitvā upadhārayitvā upalakkhitvā ti,
sutvā dūsito bahuṃ vācaṃ samaṇānaṃ vā puthuvacanānaṃ.\
     Pharusena ne na pativajjā ti. Pharusenā ti pharusena kakkhaḷena. Na
pativajjā ti na patibhaṇeyya akkosantaṃ na paccakkoseyya, rosantaṃ na
patiroseyya, bhaṇḍanaṃ na patibhaṇḍeyya, na kalahaṃ kareyya, na
bhaṇḍanaṃ kareyya, na viggahaṃ kareyya, na vivādaṃ kareyya, na medhagaṃ
kareyya, kalahabhaṇḍanaviggahavivādamedhagaṃ pajaheyya vinodeyya
byantīkareyya {anabhāvaṃgameyya}, kalahabhaṇḍanaviggahavivādamedhagā
ārato assa virato paṭivirato nikkhanto nissaṭṭho vippamutto visaṃyutto
vimariyādikatena cetasā vihareyyā ti, pharusena ne na pativajjā.\
     Na hi santo paṭisenikarontī ti. Santo ti rāgassa santattā santo,
dosassa mohassa kodhassa upanāhassa . . . pe . . .
sabbākusalābhisaṃkhārānaṃ santattā samitattā vūpasamitattā vijjhātattā
nibbutattā vigatattā paṭipassaddhattā santo upasanto vūpasanto nibbuto
paṭipassaddho ti, santo.\
Na hi santo paṭisenikarontī ti santo paṭiseniṃ paṭimallaṃ paṭikaṇṭaṃ na
karonti paṭipakkhaṃ na karonti na janenti na sañjanenti na nibbattenti
nābhinibbattentī ti,\
\
\
**\[page 398\]**\
*398 Aṭṭhakavaggo. \[S.N. 932*\
[\[\... content straddling page break has been moved to the page above
\...\]]{.red} na hi santo paṭisenikaronti. Ten\'; āha Bhagavā:\
\
          Sutvā dūsito bahuṃ vācaṃ\
          samaṇānaṃ vā puthuvacanānaṃ\
          pharusena ne na pativajjā,\
          na hi santo paṭisenikarontī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,14.19(=933): Etañ ca dhammam aññāya\
               vicinaṃ bhikkhu sadā sato sikkhe,\
               santī ti nibbutiṃ ñatvā\
               sāsane Gotamassa na-ppamajjeyya. \|\| Nidd_I.14:19
\|\|]{.large}\
\
     Etañ ca dhammam aññāyā ti. Etan ti ācikkhitaṃ desitaṃ paññāpitaṃ
paṭṭhapitaṃ vivaṭaṃ vibhattaṃ uttānīkataṃ pakāsitaṃ. Dhammam aññāyā ti
jānitvā tulayitvā tīrayitvā vibhāvayitvā vibhūtaṃ katvā ti, evam pi etañ
ca dhammam aññāya. Athavā samañ ca visamañ ca pathañ ca vipathañ ca
sāvajjañ ca anavajjañ ca hīnañ ca paṇītañ ca kaṇhañ ca sukkañ ca
viññūgarahitañ ca viññūpasaṭṭhañ ca dhammaṃ aññāya jānitvā tulayitvā
tīrayitvā vibhāvayitvā vibhūtaṃ katvā ti, evam pi etañ ca dhammam
aññāya. Athavā sammāpaṭipadaṃ anulomapaṭipadaṃ apaccanīkapaṭipadaṃ
dhammānudhammapaṭipadaṃ sīlesu paripūrikāritaṃ indriyesu guttadvārataṃ
bhojane mattaññutaṃ jāgariyānuyogaṃ satisampajaññaṃ cattāro satipaṭṭhāne
cattāro sammappadhāne cattāro iddhippāde pañc\'; indriyāni pañca balāni
satta bojjhaṅge ariyaṃ aṭṭhaṅgikaṃ maggaṃ nibbānañ ca nibbānagāminiñ ca
paṭipadaṃ dhammaṃ aññāya jānitvā tulayitvā tīrayitvā vibhāvayitvā
vibhūtaṃ katvā ti, evam pi etañ ca dhammam aññāya.\
     Vicinaṃ bhikkhu sadā sato sikkhe ti. Vicinan ti vicinanto
pavicinanto tulayanto tīrayanto vibhāvayanto vibhūtaṃ karonto. Sabbe
saṃkhārā aniccā ti . . . pe . . . yaṃkiñci samudayadhammaṃ sabban taṃ
nirodhadhamman ti vicinanto pavicinanto tulayanto tīrayanto vibhāvayanto
vibhūtaṃ karonto ti,\
\
\
**\[page 399\]**\
*S.N. 933\] Tuvaṭakasuttaniddeso. 399*\
[\[\... content straddling page break has been moved to the page above
\...\]]{.red} vicinaṃ bhikkhu. Sadā ti sadā sabbadā sabbakālaṃ . . . pe
. . . pacchime vayokhandhe.\
Sato ti catūhi kāraṇehi sato kāye kāyānupassanāsatipaṭṭhānaṃ bhāvento .
. . pe . . . so vuccati sato. Sikkhe ti tisso sikkhā, adhisīlasikkhā
adhicittasikkhā adhipaññāsikkhā . . . pe . . . ayaṃ adhipaññāsikkhā. Imā
tisso sikkhā āvajjanto sikkheyya . . . pe . . . sikkheyya ācareyya
samācareyya samādāya vatteyyā ti, vicinaṃ bhikkhu sadā sato sikkhe.\
     Santī ti nibbutiṃ ñatvā ti rāgassa nibbutiṃ santī ti ñatvā, dosassa
mohassa . . . pe . . . sabbākusalābhisaṃkhārānaṃ nibbutiṃ santī ti ñatvā
jānitvā tulayitvā tīrayitvā vibhāvayitvā vibhūtaṃ katvā ti, santī ti
nibbutiṃ ñatvā\
     Sāsane Gotamassa na-ppamajjeyyā ti Gotamasāsane buddhasāsane
jinasāsane tathāgatasāsane devasāsane arahantasāsane na-ppamajjeyyā ti
sakkaccakārī assa sātaccakārī aṭṭhitakārī anolīnavuttiko
anikkhittachando anikkhittadhuro appamatto kusalesu dhammesu. Kadāhaṃ
aparipūraṃ vā sīlakkhandhaṃ paripureyyaṃ . . . pe . . . aparipūraṃ vā
samādhikkhandhaṃ paññākkhandhaṃ vimuttikkhandhaṃ
vimuttiñāṇadassanakkhandaṃ? Kadāhaṃ apariññātaṃ vā dukkhaṃ parijāneyyaṃ,
appahīne vā kilese pajaheyyaṃ, abhāvitaṃ vā maggaṃ bhāveyyaṃ,
asacchikataṃ vā nirodhaṃ sacchikareyyan? ti. Yo tattha chando ca vāyāmo
ca ussāho ca ussoḷhi ca thāmo ca appaṭivānī ca satisampajaññañ ca
ātappaṃ padhānaṃ adhiṭṭhānaṃ anuyogo appamādo kusalesu dhammesu ti,
sāsane Gotamassa na-ppamajjeyya.\
     Ten\'; āha Bhagavā:\
\
          Etañ ca dhammam aññāya\
          vicinaṃ bhikkhu sadā sato sikkhe,\
          santī ti nibbutiṃ ñatvā\
          sāsane Gotamassa na-ppamajjeyyā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
**\[page 400\]**\
*400 Aṭṭhakavaggo. \[S.N. 934*\
\
  [Sn_IV,14.20(=934): Abhibhū hi so anabhibhūto\
               sakkhidhammaṃ anītiham adassī\
               tasmā hi tassa Bhagavato\
               sāsane appamatto sadā namassam anusikkhe ti Bhagavā ti.
\|\| Nidd_I.14:20 \|\|]{.large}\
\
     Abhibhū hi so anabhibhūto ti. Abhibhū ti rūpābhibhū saddābhibhū
gandhābhibhū rasābhibhū phoṭṭhabbābhibhū dhammābhibhū, anabhibhūto
kehici kilesehi; abhibhū hi pāpake akusale dhamme saṃkilesike
ponobbhavike sadare dukkhavipāke āyatiṃ jātijarāmaraṇiye ti, abhibhū hi
so anabhibhūto. Sakkhidhammaṃ anītiham adassī ti. Sakkhi dhamman ti na
itihitihaṃ na itikiriyāya na paramparāya na piṭakasampadāya na takkahetu
na nayahetu na ākāraparivitakkena na diṭṭhinijjhānakhantiyā sāmaṃ sayam
abhiññātaṃ attapaccakkhaṃ dhammaṃ addasi addakkhi apassi paṭivijjhī ti,
sakkhidhammaṃ anītiham adassī.\
     Tasmā hi tassa Bhagavato sāsane ti. Tasmā ti tasmā taṃkāraṇā
taṃhetu taṃpaccayā taṃnidānā. Tassa Bhagavato sāsane ti tassa Bhagavato
sāsane gotamasāsane buddhasāsane jinasāsane tathāgatasāsane devasāsane
arahantasāsane ti, tasmā hi tassa Bhagavato sāsane. Appamatto sadā
namassam anusikkhe ti Bhagavā ti appamatto ti sakkaccakārī assa
sātaccakārī aṭṭhitakārī appamatto kusalesu dhammesu. Sadā ti sadā
sabbadā . . . pe . . . pacchime vayokhandhe. Namassan ti kāyena vā
namassamāno vācāya vā namassamāno cittena vā namassamāno
anvatthapaṭipattiyā namassamāno dhammānudhammapaṭipattiyā namassamāno
sakkāramāno garukārayamāno mānayamāno pūjayamāno apacāyamāno.\
\
\
**\[page 401\]**\
*S.N. 934\] Tuvaṭakasuttaniddeso. 401*\
[\[\... content straddling page break has been moved to the page above
\...\]]{.red} Anusikkhe ti ti tisso sikkhā, adhisīlasikkhā
adhicittasikkhā adhipaññāsikkhā . . . pe . . . ayaṃ adhipaññāsikkhā. Imā
tisso sikkhā āvajjanto sikkheyya . . . pe . . . sacchikātabbaṃ
sacchikaronto sikkheyya ācareyya samācareyya samādāya vatteyya. Bhagavā
ti gāravādhivacanaṃ . . . pe . . . sacchikā paññatti yadidaṃ Bhagavā ti,
appamatto sadā namassam anusikkhe ti Bhagavā ti. Ten\'; āha Bhagavā:\
\
          Abhibhū hi so anabhibhūto\
          sakkhidhammaṃ anītiham adassī\
          tasmā hi tassa Bhagavato\
          sāsane appamatto sadā namassam anusikkhe ti Bhagavā ti.\
\
\
CUDDASAMO TUVAṬAKASUTTANIDDESO NIṬṬHITO.\
\
\
**\[page 402\]**\
*402*\
PAṆṆARASAMO ATTADAṆḌASUTTANIDDESO.\
\
  [Sn_IV,15.1(=935): Attadaṇḍā bhayaṃ jātaṃ janaṃ passatha medhagaṃ,\
               saṃvegaṃ kittayissāmi yathā saṃvijitaṃ mayā. \|\|
Nidd_I.15:1 \|\|]{.large}\
\
     Attadaṇḍā bhayaṃ jātan ti. Daṇḍā ti tayo daṇḍā, kāyadaṇḍo vacīdaṇḍo
manodaṇḍo. Tividhaṃ kāyaduccaritaṃ kāyadaṇḍo. Catuvidhaṃ vacīduccaritaṃ
vacīdaṇḍo. Tividhaṃ manoduccaritaṃ manodaṇḍo. Bhayan ti dve bhayāni,
diṭṭhadhammikañ ca bhayaṃ samparāyikañ ca bhayaṃ.\
     Katamaṃ diṭṭhadhammikaṃ bhayaṃ? Idh\'; ekacco kāyena duccaritaṃ
carati, vācāya duccaritaṃ carati, manasā duccaritaṃ carati, pāṇam pi
hanati, adinnam pi ādiyati, sandhim pi chindati, nillopam pi harati,
ekāgārikam pi karoti, paripanthe pi tiṭṭhati paradāram pi gacchati, musā
pi bhaṇati. Tam enaṃ gahetvā rañño dassenti, ayaṃ deva coro āgucārī,
imassa yaṃ icchasi taṃ daṇḍaṃ paṇehī ti. Tam enaṃ rājā paribhāsati; so
paribhāsapaccayā pi dukkhadomanassaṃ paṭisaṃvedeti. Etaṃ bhayaṃ
dukkhadomanassaṃ kuto tassa? Attadaṇḍato jātaṃ sañjātaṃ nibbattaṃ
abhinibbattaṃ pātubhūtaṃ. Ettakena pi rājā na tussati. Tam enaṃ rājā
bandhāpeti andubandhanena vā rajjubandhanena vā saṃkhalikabandhanena
vettabandhena vā latābandhanena vā pekkhabandhanena vā
parikkhepabandhanena vā gāmabandhanena vā nagarabandhanena vā
raṭṭhabandhanena vā janapadabandhanena vā antamaso savacanīyam pi
karoti,\
\
\
**\[page 403\]**\
*S.N. 935\] Attadaṇḍasuttaniddeso. 403*\
[\[\... content straddling page break has been moved to the page above
\...\]]{.red} na te labbhā ito pakkamitun ti. So bandhanapaccayā pi
dukkhadomanassaṃ {paṭisaṃvedeti}. Etaṃ bhayaṃ dukkhadomanassaṃ kuto
tassa? Attadaṇḍato jātaṃ sañjātaṃ nibbattaṃ abhinibbattaṃ pātubhūtaṃ.
Ettakena pi rājā na tussati. Tam enaṃ rājā tassa dhanaṃ āharāpeti sataṃ
vā sahassaṃ vā. So dhanajānipaccayā pi dukkhadomanassaṃ paṭisaṃvedeti.\
Etaṃ bhayaṃ dukkhadomanassaṃ kuto tassa? Attadaṇḍato jātaṃ sañjātaṃ
nibbattaṃ abhinibbattaṃ pātubhūtaṃ.\
Ettakena pi rājā na tussati. Tam enaṃ rājā vividhā kammakāraṇā kārāpeti,
kasāhi pi tāḷeti, vettehi pi tāḷeti, aḍḍhadaṇḍakehi pi tāḷeti, hattham
pi chindati, pādam pi chindati, hatthapādam pi chindati, kaṇṇam pi
chindati, nāsam pi chindati, kaṇṇanāsam pi chindati, vilaṅgathālakam pi
karoti, saṃkhamuṇḍakam pi karoti, rāhumukham pi karoti jotimālakam pi
karoti, hatthapajjotikam pi karoti, erakavattikam pi karoti,
cirakavāsikam pi karoti, eṇeyyakam pi karoti, baḷisamaṃsikam pi karoti,
kahāpaṇikam pi karoti, khārāpatacchikam pi karoti, palighaparivattikam
pi karoti, palālapīṭhakam pi karoti, tattena pi telena osiñcati,
sunakhehi pi khādāpeti, jīvantam pi sūle uttāseti, asinā pi sīsaṃ
chindati. So kammakāraṇapaccayā pi dukkhadomanassaṃ paṭisaṃvedeti. Etaṃ
bhayaṃ dukkhadomanassaṃ kuto tassa? Attadaṇḍato jātaṃ sañjātaṃ nibbattaṃ
abhinibbattaṃ pātubhūtaṃ. Rājā imesaṃ catunnaṃ daṇḍānaṃ issaro. So
sakena kammena kāyassa bhedā paraṃ maraṇā apāyaṃ duggatiṃ vinipātaṃ
nirayaṃ upapajjati.\
\
\
**\[page 404\]**\
*404 Aṭṭhakavaggo. \[S.N. 935*\
[\[\... content straddling page break has been moved to the page above
\...\]]{.red} Tam enaṃ nirayapālā pañcavidhabandhanaṃ nāma kammakāraṇaṃ
kārenti, tattaṃ ayokhilaṃ hatthe gamenti, tattaṃ ayokhilaṃ dutiye hatthe
gamenti, tattaṃ ayokhilaṃ pāde gamenti, tattaṃ ayokhilaṃ dutiye pāde
gamenti, tattaṃ ayokhilaṃ majjhe urasmiṃ gamenti. So tattha dukkhā tippā
kaṭukā vedanā vedeti; na ca tāva kālaṃ karoti, yāva na taṃ pāpakammaṃ
byantīhoti. Etaṃ bhayaṃ dukkhadomanassaṃ kuto tassa? Attadaṇḍato jātaṃ
sañjātaṃ nibbattaṃ abhinibbattaṃ pātubhūtaṃ.\
Tam enaṃ nirayapālā saṃvesitvā kudhārīhi tacchenti.\
So tattha dukkhā tippā kaṭukā vedanā vedeti; na ca tāva kālaṃ karoti,
yāva na taṃ pāpakammaṃ byantīhoti. Tam enaṃ nirayapālā uddhaṃ pādaṃ
adhosiraṃ gahetvā vāsīhi tacchenti. Tam enaṃ nirayapālā rathe yojetvā
ādittāya paṭhaviyā sampajjalitāya sañjotibhūtāya sārenti pi paccāsārenti
pi . . . pe . . . tam enaṃ nirayapālā mahantaṃ aṅgārapabbataṃ ādittaṃ
sampajjalitaṃ sañjotibhūtaṃ āropenti pi oropenti pi . . . pe . . . tam
enaṃ nirayapālā uddhaṃ pādaṃ adhosiraṃ gahetvā tattāya lohakumbhiyā
pakkhipanti ādittāya sampajjalitāya sañjotibhūtāya. So tattha
phenuddehakaṃ paccati. So tattha phenuddehakaṃ paccamāno sakim pi uddhaṃ
gacchati, sakim pi adho gacchati, sakim pi tiriyaṃ gacchati. So tattha
dukkhā tippā kaṭukā vedanā vedeti; na ca tāva kālaṃ karoti, yāva na taṃ
pāpakammaṃ byantīhoti. Etaṃ bhayaṃ dukkhadomanassaṃ kuto tassa?
Attadaṇḍato jātaṃ sañjātaṃ nibbattaṃ abhinibbattaṃ pātubhūtaṃ.\
     \*Tam enaṃ nirayapālā mahāniraye pakkhipanti. So kho pana
mahānirayo\
\
\
**\[page 405\]**\
*S.N. 935\] Attadaṇḍasuttaniddeso. 405*\
     Catukkaṇṇo catudvāro vibhatto bhāgaso mito\
     ayopākārapariyatto ayasā paṭikujjito.\
     Tassa ayomayā bhūmi jalitā tejasā yutā\
     samantā yojanasataṃ pharitvā tiṭṭhati sabbadā.\
     Kadariyā tapanā ghorā accimanto durāsadā,\
     lomahaṃsanarūpā ca bhismā paṭibhayā dukkhā.\
     Puratthimāya ca bhittiyā accikhandho samuṭṭhito,\
     ḍahanto pāpakammante pacchimāya paṭihaññati.\
     Pacchimāya ca bhittiyā accikhandho samuṭṭhito,\
     ḍahanto pāpakammante puritthimāya patihaññati.\
     Uttarāya ca bhittiyā accikhandho samuṭṭhito,\
     ḍahanto pāpakammante dakkhiṇāya paṭihaññati.\
     Dakkhiṇāya ca bhittiyā accikhandho samuṭṭhito,\
     ḍahanto pāpakammante uttarāya paṭihaññati.\
     Heṭṭhito ca samuṭṭhāya, accikhando bhayānako\
     ḍahanto pāpakammante chadanasmiṃ paṭihaññati.\
     Chadanamhā samuṭṭhāya accikhando bhayānako\
     ḍahanto pāpakammante bhūmiyaṃ paṭihaññati.\
     Ayokapālaṃ ādittaṃ santattaṃ jalitaṃ yathā,\
     evaṃ Avīcinirayo, heṭṭhā upari passato.\
     Tattha sattā mahāluddā, mahākibbisakārino,\
     accantapāpakammantā paccanti na ca miyyare.\
     Jātaṃvedasamo kāyo tesaṃ nirayavāsinaṃ\
     passa kammānaṃ daḷhattaṃ, na bhasmā honti na pi masi.\
     Puratthimena pi dhāvanti tato dhāvanti pacchato\
     uttarena pi dhāvanti tato dhāvanti dakkhiṇaṃ.\
     Yaṃ yaṃ disam pi dhāvanti taṃ taṃ dvāraṃ pithīyati,\
     abhinikkhamitāsā te sattā pāmokkhaṃ gavesino.\
     Na te tato nikkhamituṃ labhanti kammapaccayā,\
     tesañ ce pāpakammantaṃ avipakkaṃ kataṃ bahun ti.\
Etaṃ bhayaṃ dukkhadomanassaṃ kuto tassa? Attadaṇḍato jātaṃ sañjātaṃ
nibbattaṃ abhinibbattaṃ pātubhūtaṃ.\
\
\
**\[page 406\]**\
*406 Aṭṭhakavaggo. \[S.N. 935*\
Yāni ca nerayikāni dukkhāni, yāni ca tiracchānayonikāni dukkhāni, yāni
ca pittivisayikāni dukkhāni, yāni ca mānusakāni dukkhāni, tāni kuto
jātāni kuto sañjātāni kuto nibbattāni kuto abhinibbattāni kuto
pātubhūtāni? Attadaṇḍato jātāni sañjātāni nibbattāni abhinibbattāni
pātubhūtānī ti, attadaṇḍā bhayaṃ jātaṃ.\
     Janaṃ passatha medhagan ti. Janan ti khattiyā ca brāhmaṇā ca vessā
ca suddā ca gahaṭṭhā ca pabbajitā ca devā ca manussā ca. Medhagan ti
medhagaṃ janaṃ kalahaṃ janaṃ viruddhaṃ janaṃ paṭiviruddhaṃ janaṃ
āhatajanaṃ paccāhatajanaṃ āghātitajanaṃ paccāghātitajanaṃ passatha
dakkhatha oloketha nijjhāyetha upaparikkhathā ti, janaṃ passatha
medhagaṃ.\
     Saṃvegaṃ kittayissāmī ti saṃvegaṃ ubbegaṃ utrāsaṃ bhayaṃ pīḷanaṃ
ghaṭanaṃ upaddavaṃ upasaggaṃ kittayissāmi pakittayissāmi ācikkhissāmi
desissāmi paññāpissāmi paṭṭhapissāmi vivarissāmi vibhajissāmi
uttānīkarissāmi pakāsissāmī ti, saṃvegaṃ kittayissāmi.\
     Yathā saṃvijitaṃ mayā ti yathā mayā attāyeva saṃvejito ubbejito
saṃvegam āpādito ti, yathā saṃvijitaṃ mayā. Ten\'; āha Bhagavā:\
\
          Attadaṇḍā bhayaṃ jātaṃ, janaṃ passatha meḍhagaṃ,\
          saṃvegaṃ kittayissāmi yathā saṃvijitaṃ mayā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,15.2(=936): Phandamānaṃ pajaṃ disvā macche appodake yathā\
               aññamaññehi byāruddhe disvā maṃ bhayam āvisi. \|\|
Nidd_I.15:2 \|\|]{.large}\
\
     Phandamānaṃ pajaṃ disvā ti. Pajā ti sattādhivacanaṃ.\
Pajaṃ tanhāphandanāya phandamānaṃ diṭṭhiphandanāya\
\
\
**\[page 407\]**\
*S.N. 936\] Attadaṇḍasuttaniddeso. 407*\
phandamānaṃ kilesaphandanāya phandamānaṃ duccaritaphandanāya phandamānaṃ
payogaphandanāya phandamānaṃ vipākaphandanāya phandamānaṃ rattarāgena
phandamānaṃ duṭṭhadosena phandamānaṃ mūḷhamohena phandamānaṃ
vinibandhamānena phandamānaṃ parāmaṭṭhadiṭṭhiyā phandamānaṃ
vikkhepagata-uddhaccena phandamānaṃ aniṭṭhaṅgatavicikicchāya phandamānaṃ
thāmagatānusayehi phandamānaṃ lābhena phandamānaṃ alābhena phandamānaṃ
yasena phandamānaṃ ayasena phandamānaṃ pasaṃsāya phandamānaṃ nindāya
phandamānaṃ sukhena phandamānaṃ dukkhena phandamānaṃ jātiyā phandamānaṃ
jarāya phandamānaṃ byādhinā phandamānaṃ maraṇena phandamānaṃ
sokaparidevadukkhadomanassupāyāsehi phandamānaṃ nerayikena dukkhena
phandamānaṃ tiracchānayonikena dukkhena phandamānaṃ pittivisayikena
dukkhena phandamānaṃ mānusakena dukkhena phandamānaṃ
gabbhokkantimūlakena dukkhena gabbhaṭṭhitimūlakena dukkhena
gabbhavuṭṭhānamūlakena dukkhena jātass\'; upanibandhikena dukkhena
jātassa parādheyyakena dukkhena attūpakkamena dukkhena parūpakkamena
dukkhena dukkhadukkhena saṃkhāradukkhena vipariṇāmadukkhena cakkhurogena
dukkhena sotarogena ghānarogena jivhārogena kāyarogena sīsarogena
kaṇṇarogena mukharogena dantarogena kāsena sāsena pināsena ḍāhena jarena
kucchirogena mucchāya pakkhandikāya sūlāya visūcikāya kuṭṭhena gaṇḍena
kilāsena sosena apamārena danduyā kaṇḍuyā kacchuyā rakhasāya
vitacchikāya lohitena pittena madhumehena aṃsāya piḷakāya bhagandalāya
pittasamuṭṭhānehi ābādhehi semhasamuṭṭhānehi ābādhehi vātasamuṭṭhānehi
ābādhehi sannipātikehi ābādhehi utupariṇāmajehi ābādhehi
visamaparihārajehi ābādhehi opakkamikehi ābādhehi kammavipākajehi
ābādhehi sītena uṇhena jighacchāya pipāsāya uccārena passāvena
ḍaṃsamakasavātātapasiriṃsapasamphassena mātumaraṇena dukkhena
pitumaraṇena dukkhena bhātumaraṇena dukkhena bhaginimaraṇena dukkhena
dhītumaraṇena dukkhena ñātimaraṇena dukkhena bhogabyasanena dukkhena
rogabyasanena dukkhena sīlabyasanena dukkhena diṭṭhibyasanena dukkhena
phandamānaṃ samphandamānaṃ vipphandamānaṃ vedhamānaṃ pavedhamānaṃ
sampavedhamānaṃ disvā ti passitvā tulayitvā tīrayitvā vibhāvayitvā
vibhūtaṃ katvā ti,\
\
\
**\[page 408\]**\
*408 Aṭṭhakavaggo. \[S.N. 936*\
[\[\... content straddling page break has been moved to the page above
\...\]]{.red} phandamānaṃ pajaṃ disvā.\
     Macche appodake yathā ti yathā macchā appodake parittodake
udakapariyādāne kākehi vā kulalehi vā balākāya vā paripātiyāmānā
ukkhipiyamānā khajjamānā phandanti samphandanti vipphandanti vedhenti
pavedhenti sampavedhenti; evam eva pajā taṇhāphandanāya phandanti . . .
pe . . . diṭṭhibyasanena dukkhena phandanti samphandanti vipphandanti
vedhenti pavedhenti sampavedhentī ti, macche appodake yathā.\
     Aññamaññehi byāruddhe ti aññamaññaṃ sattā viruddhā paṭiviruddhā
āhatā paccāhatā āghātitā paccāghātitā; rājāno pi rājūhi vivadanti,
khattiyā pi khattiyehi vivadanti, brāhmaṇā pi brāhmaṇehi vivadanti,
gahapatī pi gahapatīhi vivadanti, mātā pi puttena vivadati, putto pi
mātarā vivadati, pitā pi puttena vivadati, putto pi pitarā vivadati,
bhātā pi bhātarā vivadanti, bhātā pi bhaginiyā vivadati, bhaginī pi
bhātarā vivadati, sahāyo pi sahāyena vivadati. Te tattha
kalahaviggahavivādāpannā aññamaññaṃ pāṇīhi pi upakkamanti, leḍḍuhi pi
upakkamanti, daṇḍehi pi upakkamanti, satthehi pi upakkamanti. Te tattha
maraṇam pi gacchanti maraṇamattam pi dukkhan ti, aññamaññehi byāruddhe.\
\
\
**\[page 409\]**\
*S.N. 937\] Attadaṇḍasuttaniddeso. 409*\
     Disvā maṃ bhayam āvisī ti. Disvā ti disvā passitvā tulayitvā
tīrayitvā vibhāvayitvā vibhūtaṃ katvā, bhayaṃ pīḷanaṃ ghaṭanaṃ upaddavo
upasaggo āvisatī ti, disvā maṃ bhayam āvisi. Ten\'; āha Bhagavā:\
\
          Phandamānaṃ pajaṃ disvā macche appodake yathā\
          aññamaññehi byāruddhe disvā maṃ bhayam āvisī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,15.3(=937): Samantam asāro loko, disā sabbā sameritā,\
               icchaṃ bhavanam attano nāddasāsiṃ anositaṃ. \|\|
Nidd_I.15:3 \|\|]{.large}\
\
     Samantam asāro loko ti. Loko ti nirayaloko tiracchānayoniloko
pittivisayaloko manussaloko devaloko khandhaloko dhātuloko āyatanaloko
ayaṃ loko paro loko sabrahmaloko sadevaloko; ayaṃ vuccati loko.
Nirayaloko asāro nissāro sārāpagato niccasārasārena vā sukhasārasārena
vā attasārasārena vā niccena vā dhuvena vā sassatena vā
avipariṇāmadhammena vā. Tiracchānayoniloko pittivisayaloko manussaloko
devaloko khandhaloko dhātuloko āyatanaloko ayaṃ loko paro loko
sabrahmaloko sadevaloko asāro nissāro sārāpagato niccasārasārena vā
sukhasārasārena vā attasārasārena va niccena vā dhuvena vā sassatena vā
avipariṇāmadhammena vā. Yathā naḷo asāro nissāro sārāpagato, yathā
eraṇḍo asāro nissāro sārāpagato, yathā udumbaro asāro nissāro
sārāpagato, yathā setagaccho asāro nissāro sārāpagato,\
\
\
**\[page 410\]**\
*410 Aṭṭhakavaggo. \[S.N. 937*\
[\[\... content straddling page break has been moved to the page above
\...\]]{.red} yathā pālibhaddako asāro nissāro sārāpagato, yathā
pheṇupiṇḍo asāro nissāro sārāpagato, yathā udakapubbuḷaṃ asāraṃ nissāraṃ
sārāpagataṃ, yathā marīci asārā nissārā sārāpagatā, yathā kaddalikhandho
asāro nissāro sārāpagato, yathā māyā asārā nissārā sārāpagatā; evam eva
nirayaloko asāro nissāro sārāpagato niccasārasārena vā sukhasārasārena
vā attasārasārena vā niccena vā dhuvena vā sassatena vā
avipariṇāmadhammena vā; tiracchānayoniloko pittivisayaloko manussaloko .
. . pe . . . sadevaloko asāro nissāro sārāpagato niccasārasārena vā
sukhasārasārena vā attasārasārena vā niccena vā dhuvena vā sassatena vā
avipariṇāmadhammena vā; khandhaloko dhātuloko āyatanaloko ayaṃ loko
paraloko brahmaloko devaloko asāro nissāro sārāpagato niccasārasārena vā
sukhasārasāreṇa vā attasārasāreṇa vā niccena vā dhuvena vā sassatena vā
avipariṇāmadhammena vā ti, samantam asāro loko. Disā sabbā sameritā ti.\
Ye puratthimāya disāya saṃkhārā, te pi eritā sameritā calitā ghaṭṭitā
aniccatāya jātiyā anugatā jarāya anusaṭā byādhinā abhibhūtā maraṇena
abbhāhatā dukkhe patiṭṭhitā atāṇā aleṇā asaraṇā asaraṇībhūtā. Ye
pacchimāya disāya saṃkhārā, ye uttarāya disāya saṃkhārā, ye dakkhiṇāya
disāya saṃkhārā, ye puratthimāya anudisāya saṃkhārā, ye pacchimāya
anudisāya saṃkhārā, ye uttarāya anudisāya saṃkhārā, ye dakkhiṇāya
anudisāya saṃkhārā, ye heṭṭhimāya disāya saṃkhārā, ye uparimāya disāya
saṃkhārā, ye dasadisāsu saṃkhārā, te pi eritā sameritā calitā ghaṭṭitā
aniccatāya jātiyā anugatā jarāya anusaṭā byādhinā abhibhūtā maraṇena
abbhāhatā dukkhe patiṭṭhitā atāṇā aleṇā asaraṇā asaraṇībhūtā. Bhāsitam
pi c\'; etaṃ:\
\
\
**\[page 411\]**\
*S.N. 937\] Attadaṇḍasuttaniddeso. 411*\
     \*Kiñcā pi cetaṃ jalatī vimānaṃ\
     obhāsayaṃ uttariyaṃ disāya\
     rūpe raṇaṃ disvā sadā pavedhitaṃ,\
     tasmā rūpe na ramati sumedho.\
     \*Maccun\'; abbhāhato loko jarāya parivārito\
     taṇhāsallena otiṇṇo icchādhumāyiko sadā.\
     \*Sabbo ādīpito loko, sabbo loko pajopito\
     sabbo pajjalito loko sabbo loko pakampito ti; disā sabbā sameritā.\
     Icchaṃ bhavanam attano ti attano bhavaṃ tāṇaṃ leṇaṃ saraṇaṃ gatiṃ
parāyanaṃ icchanto sādiyanto patthayanto pihayanto abhijappanto ti,
icchaṃ bhavanam attano.\
     Nāddasāsiṃ anositan ti anajjhositaṃ na addasaṃ, ajjhositañ ñeva
addasaṃ; sabbaṃ yobbaññaṃ jarāya ositam, sabbaṃ ārogyaṃ byādhinā ositaṃ,
sabbaṃ jīvitaṃ maraṇena ositaṃ, sabbaṃ lābhaṃ alābhena ositaṃ, sabbaṃ
yasaṃ ayasena ositaṃ, sabbaṃ pasaṃsam nindāya ositaṃ, sabbaṃ sukhaṃ
dukkhena ositaṃ.\
     \*Lābho alābho yaso ayaso ca\
     nindā ca pasaṃsā ca sukhadukkhañ ca\
     ete aniccā manujesu dhammā\
     asassatā vipariṇāmadhammā ti, nāddasāsiṃ anositaṃ. Ten\'; āha
Bhagavā:\
\
          Samantam asāro loko, disā sabbā sameritā,\
          icchaṃ bhavanam attano nāddasāsiṃ anositan ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
**\[page 412\]**\
*412 Aṭṭhakavaggo. \[S.N. 938*\
\
  [Sn_IV,15.4(=938): Osāne tveva byāruddhe disvā me aratī ahu,\
               ath\'; ettha sallaṃ addakkhiṃ duddasaṃ hadayassitaṃ. \|\|
Nidd_I.15:4 \|\|]{.large}\
\
     Osāne tveva byāruddhe ti. Osāne tvevā ti sabbaṃ yobbaññaṃ jarā
osāpeti, sabbaṃ ārogyaṃ byādhi osāpeti, sabbaṃ jīvitaṃ maraṇaṃ osāpeti,
sabbaṃ lābhaṃ alābho osāpeti, sabbaṃ yasaṃ ayaso osāpeti, sabbaṃ
pasaṃsaṃ nindā osāpeti, sabbaṃ sukhaṃ dukkhaṃ osāpetī ti, osāne tveva.\
Byāruddhe ti yobbaññakāmā sattā jarāya paṭiviruddhā, ārogyakāmā sattā
byādhinā paṭiviruddhā, jīvitukāmā sattā maraṇena pativiruddhā, lābhakāmā
sattā alābhena paṭiviruddhā, yasakāmā sattā ayasena paṭiviruddhā,
pasaṃsakāmā sattā nindāya paṭiviruddhā, sukhakāmā sattā dukkhena
viruddhā paṭiviruddhā āhatā paccāhatā āghāṭitā paccaghāṭitā ti, osāne
tveva byāruddhe.\
     Disvā me aratī ahū ti. Disvā ti disvā passitvā tulayitvā tīrayitvā
vibhāvayitvā vibhūtaṃ katvā ti, disvā. Me aratī ti yā arati, yā
anabhirati, yā anabhiramanā, yā ukkaṇṭhiyā, yā paritasitā ahū ti, disvā
me aratī ahu.\
     Ath\'; ettha sallaṃ addakkhin ti. Athā ti padasandhi . . . pe . . .
padānupubbatā-m-etaṃ, athā ti. Etthā ti sattesu.\
Sallan ti satta sallāni, rāgasallaṃ dosasallaṃ mohasallaṃ mānasallaṃ
diṭṭhisallaṃ sokasallaṃ kathaṃkathāsallaṃ.\
     Addakkhin ti addasaṃ addakkhiṃ apassiṃ paṭivijjhin ti, ath\'; ettha
sallaṃ addakkhiṃ.\
     Duddasaṃ hadayassitan ti. Duddasan ti duddasaṃ duddakkhaṃ duppassaṃ
dubbujjhaṃ duranubujjhaṃ duppaṭivijjhaṃ. Hadayassitan ti hadayaṃ vuccati
cittaṃ; yaṃ cittaṃ mano mānasaṃ hadayaṃ paṇḍaraṃ mano manāyatanaṃ
manindriyaṃ viññāṇaṃ viññāṇakkhandho tajjā manoviññāṇadhātu.
Hadayassitan ti hadayanissitaṃ cittanissitaṃ cittasannissitaṃ cittena
sahagataṃ sahajātaṃ saṃsaṭṭhaṃ sampayuttaṃ ekuppādaṃ ekanirodhaṃ
ekavatthukaṃ ekārammaṇan ti,\
\
\
**\[page 413\]**\
*S.N. 939\] Attadaṇḍasuttaniddeso. 413*\
[\[\... content straddling page break has been moved to the page above
\...\]]{.red} duddasaṃ hadayassitaṃ. Ten\'; ahā Bhagavā:\
\
          Osāne tveva byāruddhe disvā me aratī ahu,\
          ath\'; ettha sallaṃ addakkhiṃ duddasaṃ hadayassitan ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,15.5(=939): Yena sallena otiṇṇo disā sabbā vidhāvati,\
               tam eva sallaṃ abbūyha na dhāvati,\
               na sīdati. \|\| Nidd_I.15:5 \|\|]{.large}\
\
     Yena sallena otiṇṇo disā sabbā vidhāvatī ti. Sallan ti satta
sallāni, rāgasallaṃ dosasallaṃ mohasallaṃ mānasallaṃ diṭṭhisallaṃ
sokasallaṃ kathaṃkathāsallaṃ.\
     Katamaṃ rāgasallaṃ? Yo rāgo sārāgo anunayo anurodho nandi nandirāgo
cittassa sārāgo . . . pe . . . abhijjhā lobho akusalamūlaṃ; idaṃ
rāgasallaṃ.\
     Katamaṃ dosasallaṃ? Anatthaṃ me acarī ti āghāto jāyati, anatthaṃ me
caratī ti āghāto jāyati, anatthaṃ me carissatī ti āghāto jāyati . . . pe
. . . caṇḍikkaṃ assuropo anattamanatā cittassa; idaṃ dosasallaṃ.\
     Katamaṃ mohasallaṃ? Dukkhe añāṇaṃ . . . pe . . .
dukkhanirodhagāminiyā paṭipadāya añāṇaṃ, pubbante añāṇaṃ, aparante
añāṇaṃ, pubbantāparante añāṇaṃ, idappaccayatāpaṭiccasamuppannesu
dhammesu añāṇaṃ; yaṃ evarūpaṃ adassanaṃ anabhisamayo ananubodho
asambodho appaṭivedho asaṃgāhatā apariyogāhatā asamapekkhatā
apaccavekkhatā apaccakkhakammaṃ dummejjhaṃ bālyaṃ moho pamoho sammoho
avijjā avijjogho avijjāyogo avijjānusayo avijjāpariyuṭṭhānaṃ avijjāsaṅgī
moho akusalamūlaṃ; idaṃ mohasallaṃ.\
     Katamaṃ mānasallaṃ? Seyyo \'ham asmī ti māno, sadiso \'ham asmī ti
māno, hīno \'ham asmī ti māno; yo evarūpo māno maññanā maññitattaṃ
uṇṇati uṇṇamo dhajo sampaggāho ketukamyatā cittassa; idaṃ mānasallaṃ.\
     Katamaṃ diṭṭhisallaṃ? Vīsativatthukā sakkāyadiṭṭhi,\
\
\
**\[page 414\]**\
*414 Aṭṭhakavaggo. \[S.N. 939*\
dasavatthukā micchādiṭṭhi, dasavatthukā antagāhikā diṭṭhi; yā evarūpā
diṭṭhi diṭṭhigataṃ diṭṭhigahaṇaṃ diṭṭhikantāro diṭṭhivisūkāyikaṃ
diṭṭhivipphanditaṃ diṭṭhisaṃyojanaṃ gāho paṭiggāho abhiniveso parāmāso
kummaggo micchāpatho micchattaṃ titthāyatanaṃ vipariyesagāho
viparittagāho vipallāsagāho micchāgāho ayāthāvakasmiṃ yāthāvakan ti
gāho, yāvatā dvāsaṭṭhī diṭṭhigatāni; idaṃ diṭṭhisallaṃ.\
     Katamaṃ sokasallaṃ? Ñātibyasanena vā phuṭṭhassa bhogabyasanena vā
phuṭṭhassa rogabyasanena vā phuṭṭhassa sīlabyasanena vā phuṭṭhassa
diṭṭhibyasanena vāphuṭṭhassa aññataraññatarena vā byasanena samannāga
tassa aññataraññatarena vā dukkhadhammena phuṭṭhassa soko socanā
socitattaṃ antosoko antoparisoko antoḍāho antopariḍāho cetaso
parijjhāyanā domanassaṃ sokasallaṃ; idaṃ sokasallaṃ.\
     Katamaṃ kathaṃkathāsallaṃ? Dukkhe kaṃkhā dukkhasamudaye kaṃkhā
dukkhanirodhe kaṃkhā dukkhanirodhagāminiyā paṭipadāya kaṃkhā pubbante
kaṃkhā aparante kaṃkhā pubbantāparante kaṃkhā
idappaccayatāpaṭiccasamuppannesu dhammesu kaṃkhā; yā evarūpā kaṃkhā
kaṃkhāyanā kaṃkhāyitattaṃ vimati vicikicchā dveḷhakaṃ dvedhāpatho
saṃsayo anekaṃsagāho āsappanā parisappanā apariyogāhanā chambhitattaṃ
cittassa manovilekho; idaṃ kathaṃkathāsallaṃ.\
     Yena sallena otiṇṇo disā sabbā vidhāvatī ti rāgasallena otiṇṇo
viddho phuṭṭho pareto samohito samannāgato kāyena duccaritaṃ carati,
vācāya duccaritaṃ carati, manasā duccaritaṃ carati, pāṇam pi hanati,
adinnam pi ādiyati, sandhim pi chindati, nillopam pi harati, ekāgārikam
pi karoti, paripanthe pi tiṭṭhati, paradāram pi gacchati, musā pi
bhaṇati; evam pi rāgasallena otiṇṇo viddho phuṭṭho pareto samohito
samannāgato dhāvati vidhāvati sandhāvati saṃsarati. Athavā rāgasallena
otiṇṇo viddho phuṭṭho pareto samohito samannāgato bhoge pariyesanto
nāvāya mahāsamuddaṃ gacchati,\
\
\
**\[page 415\]**\
*S.N. 939\] Attadaṇḍasuttaniddeso. 415*\
sītassa purakkhato uṇhassa purakkhato
ḍaṃsamakasavātātapasiriṃsapasamphassehi rissamāno, khuppipāsāya
miyyamāno Gumbhaṃ gacchati, Takkolaṃ gacchati, Takkasilaṃ gacchati,
Kālamukhaṃ gacchati, Maraṇapāraṃ gacchati, Vesuṅgaṃ gacchati, Verāpathaṃ
gacchati, Javaṃ gacchati, Tamaliṃ gacchati, Vaṅgaṃ gacchati,
Eḷavaddhanaṃ gacchati, Suvaṇṇakūṭaṃ gacchati, Suvaṇṇabhūmiṃ gacchati,
Tambapaṇṇiṃ gacchati, Suppāraṃ gacchati, Bharukacchaṃ gacchati,
Suraṭṭhaṃ gacchati, Aṅgaṇekaṃ gacchati, Gaṅgaṇaṃ gacchati,
Paramagaṅgaṇaṃ gacchati, Yonaṃ gacchati, Paramayonaṃ gacchati,
Allasaṇḍaṃ gacchati, Marukantāraṃ gacchati, Jaṇṇupathaṃ gacchati,
Ajapathaṃ gacchati, Meṇḍapathaṃ gacchati, Saṅkupathaṃ gacchati,
Chattapathaṃ gacchati, Vaṃsapathaṃ gacchati, Sakuṇapathaṃ gacchati,
Mūsikāpathaṃ gacchati, Daripathaṃ gacchati, Vettādhāraṃ gacchati.
Pariyesanto na labhati, alābhamūlakam pi dukkhadomanassaṃ paṭisaṃvedeti.
Pariyesanto labhati, laddhā ārakkhamūlakam pi dukkhadomanassaṃ
{paṭisaṃvedeti}: kin ti me bhoge n\'; eva rājāno hareyyuṃ, na corā
hareyyuṃ, na aggi ḍaheyya, na udakaṃ vaheyya, na appiyā dāyādā hareyyun
ti. Tassa evaṃ ārakkhato gopayato te bhogā vippalujjanti,\
\
\
**\[page 416\]**\
*416 Aṭṭhakavaggo. \[S.N. 939*\
[\[\... content straddling page break has been moved to the page above
\...\]]{.red} so vippayogamūlakam pi dukkhadomanassaṃ paṭisaṃvedeti;
evam pi rāgasallena otiṇṇo viddho phuṭṭho pareto samohito samannāgato
dhāvati vidhāvati sandhāvati saṃsarati, dosasallena mohasallena
mānasallena otiṇṇo viddho phuṭṭho pareto samohito samannāgato kāyena
duccaritaṃ carati, vācāya duccaritaṃ carati, manasā duccaritaṃ carati,
pāṇam pi hanati, adinnam pi ādiyati, sandhim pi chindati, nillopam pi
harati, ekāgārikam pi karoti, paripanthe pi tiṭṭhati, paradāram pi
gacchati, musā pi bhaṇati; evaṃ mānasallena otiṇṇo viddho phuṭṭho pareto
samohito samannāgato dhāvati vidhāvati sandhāvati saṃsarati.
Diṭṭhisallena otiṇṇo viddho phuṭṭho pareto samohito samannāgato acelako
hoti muttācāro hatthāvalekhano, na ehibhadantiko na tiṭṭhabhadantiko
nābhihaṭaṃ n\'; uddissakataṃ na nimantanaṃ sādiyati; so na kumbhimukhā
paṭiggaṇhāti, na kaḷopimukhā paṭiggaṇhāti, na eḷakamantaraṃ na
daṇḍamantaraṃ na musalamantaraṃ na dvinnaṃ bhuñjamānānaṃ na gabbhiniyā
na pāyamānāya na purisantaragatāya na saṅkittīsu na yattha sā upaṭṭhito
hoti, na yattha makkhikā saṇḍasaṇḍacārinī, na macchaṃ na maṃsaṃ na
merayaṃ na thusodakaṃ pivati. So ekāgāriko vā hoti ekālopiko, dvāgāriko
vā hoti dvālopiko . . . pe . . . sattāgāriko vā hoti sattālopiko. Ekissā
pi dattiyā yāpeti, dvīhi pi dattīhi yāpeti . . . pe . . . sattahi pi
dattīhi yāpeti. Ekāhikam pi āhāraṃ āhāreti, dvīhikam pi āhāraṃ āhāreti .
. . pe . . . sattāhikam pi āhāraṃ āhāreti; iti evarūpaṃ aḍḍhamāsikam pi
pariyāyabhattabhojanānuyogam anuyutto viharati; evam pi diṭṭhisallena
otiṇṇo viddho phuṭṭho pareto samohito samannāgato dhāvati vidhāvati
sandhāvati saṃsarati. Athavā diṭṭhisallena otiṇṇo viddho phuṭṭho pareto
samohito samannāgato, so sākabhakkho vā hoti, sāmākabhakkho vā hoti,
nīvārabhakkho vā hoti, daddulabhakkho vā hoti, hatabhakkho vā hoti,
ācāmabhakkho vā hoti,\
\
\
**\[page 417\]**\
*S.N. 939\] Attadaṇḍasuttaniddeso. 417*\
[\[\... content straddling page break has been moved to the page above
\...\]]{.red} piññākabhakkho vā hoti, tiṇabhakkho vā hoti, gomayabhakkho
vā hoti, vanamūlaphalāhāro yāpeti pavattaphalabhojī; so sāṇāni pi
dhāreti, masāṇāni pi dhāreti, chavadussāni pi dhāreti, tirīṭāni pi
dhāreti, ajināni pi dhāreti, paṃsukūlāni pi dhāreti, ajinakkhipam pi
dhāreti, kusacīram pi dhāreti, vākacīram pi dhāreti, phalakacīram pi
dhāreti, kesakambalam pi dhāreti, ulūkapakkham pi dhāreti,
kesamassulocako hoti, kesamassulocanānuyogam anuyutto viharati,
ubbhaṭṭhako pi hoti, āsanapaṭikkhitto ukkuṭiko pi hoti,
ukkuṭikappadhānam anuyutto kaṇṭakāpassayiko pi hoti, kaṇṭakāpassaye
seyyaṃ kappeti, phalakaseyyam pi kappeti, thaṇḍilaseyyaṃ pi kappeti,
ekapassayiko pi hoti, rajojalladharo, abbhokāsiko pi hoti,
yathāsanthatiko pi hoti, vikaṭiko pi hoti, vikaṭabhojanānuyogam anuyutto
apānako pi hoti, apānabhattam anuyutto, sāyatatiyakam pi
udakorohanānuyogam anuyutto viharati; iti evarūpaṃ anekavihitaṃ kāyassa
ātāpanaparitāpanānuyogam anuyutto viharati; evaṃ pi diṭṭhisallena otiṇṇo
viddho phuṭṭho pareto samohito samannāgato dhāvati vidhāvati sandhāvati
saṃsarati. Sokasallena otiṇṇo viddho phuṭṭho pareto samohito samannāgato
socati kilamati paridevati urattāḷiṃ kandati sammohaṃ āpajjati.\
     Vuttaṃ h\'; etaṃ Bhagavatā: \*Bhūtapubbaṃ brāhmaṇa imissāy\'; eva
Sāvatthiyā aññatarissā itthiyā mātā kālam akāsi.\
Sā tassā kālakiriyāya ummattikā khittacittā rathiyā rathiyaṃ
siṃghāṭakena siṃghāṭakaṃ upasaṅkamitvā evam āha: api me mātaraṃ
addasatha, api me mātaraṃ addasathā? ti. Bhūtapubbaṃ brāhmaṇa imissāy\';
eva Sāvatthiyā aññatarissā itthiyā pitā kālam akāsi,\
\
\
**\[page 418\]**\
*418 Aṭṭhakavaggo. \[S.N. 939*\
[\[\... content straddling page break has been moved to the page above
\...\]]{.red} bhātā kālam akāsi, bhaginī kālam akāsi, putto kālam akāsi,
dhītā kālam akāsi, sāmiko kālaṃ akāsi. Sā tassa kālakiriyāya ummattikā
khittacittā rathiyā rathiyaṃ siṃghāṭakena siṃghāṭakaṃ upasaṅkamitvā evam
āha: api me sāmikaṃ addasatha, api me sāmikaṃ addasathā? ti.\
     Bhūtapubbaṃ brāhmaṇa imissāy\'; eva Sāvatthiyā aññatarassa
purisassa mātā kālam akāsi. So tassā kālakiriyāya ummattako khittacitto
rathiyā rathiyaṃ siṃghāṭakena siṃghāṭakaṃ upasaṅkamitvā evam āha: api me
mātaraṃ addasatha, api me mātaraṃ addasathā? ti.\
     Bhūtapubbaṃ brāhmaṇa imissāy\'; eva Sāvatthiyā aññatarassa
purisassa pitā kālam akāsi, bhātā kālam akāsi, bhaginī kālam akāsi,
putto kālam akāsi, dhītā kālam akāsi, pajāpatī kālam akāsi. So tassā
kālakiriyāya ummattako khittacitto rathiyā rathiyaṃ siṃghāṭakena
siṃghāṭakaṃ upasaṅkamitvā evam āha: api me pajāpatiṃ addasatha, api me
pajāpatiṃ addasathā? ti.\
     Bhūtapubbaṃ brāhmaṇa imissāy\'; eva Sāvatthiyā aññatarā itthī
ñātikulaṃ aggamāsi. Tassā te ñātakā sāmikaṃ acchinditvā aññassa
dātukāmā. Sā ca naṃ na icchati.\
Atha kho sā itthī sāmikaṃ etad avoca: ime maṃ ayyaputta ñātakā taṃ
acchinditvā aññassa dātukāmā, ubho mayaṃ marissāmā ti. Atha kho so
puriso taṃ itthiṃ dvidhā chetvā attānaṃ opātesi, ubho pecca bhavissāmā
ti, evaṃ sokasallena otiṇṇo viddho phuṭṭho pareto samohito samannāgato
dhāvati vidhāvati sandhāvati saṃsarati.\
     Kathaṃkathāsallena otiṇṇo viddho phuṭṭho pareto samohito
samannāgato saṃsayapakkhanno hoti vimatipakkhanno dveḷhakajāto: ahosiṃ
nu kho ahaṃ atītam addhānaṃ, na nu kho ahosiṃ atītam addhānaṃ, kiṃ nu
kho ahosiṃ atītam addhānaṃ, kathaṃ nu kho ahosiṃ atītam addhānaṃ, kiṃ
hutvā kiṃ ahosiṃ nu kho ahaṃ atītam addhānaṃ, bhavissāmi nu kho ahaṃ
anāgatam addhānaṃ, na nu kho bhavissāmi anāgatam addhānaṃ,\
\
\
**\[page 419\]**\
*S.N. 939\] Attadaṇḍasuttaniddeso. 419*\
[\[\... content straddling page break has been moved to the page above
\...\]]{.red} kiṃ nu kho bhavissāmi anāgatam addhānaṃ, kathaṃ nu kho
bhavissāmi anāgatam addhānaṃ, kiṃ hutvā kiṃ bhavissāmi nu kho ahaṃ
anāgatam addhānan? ti; etarahi paccuppannam addhānaṃ ajjhattaṃ
kathaṃkathī hoti: ahaṃ nu kho \'smi no nu kho \'smi kiṃ nu kho \'smi,
kathaṃ nu kho \'smi; satto kuto āgato, so kuhiṃ gāmī bhavissatī? ti,
evaṃ kathaṃkathāsallena otiṇṇo viddho phuṭṭho pareto samohito
samannāgato dhāvati vidhāvati sandhāvati saṃsarati. Te ca salle
abhisaṃkharoti, te salle abhisaṃkharonto sallābhisaṃkhāravasena
puratthimadisaṃ dhāvati, pacchimadisaṃ dhāvati, uttaradisaṃ dhāvati,
dakkhiṇadisaṃ dhāvati; te sallābhisaṃkhārā appahīnā, sallābhisaṃkhārānaṃ
appahīnattā gatiyā dhāvati, niraye dhāvati, tiracchānayoniyā dhāvati,
pittivisaye dhāvati, manussaloke dhāvati, devaloke dhāvati, gatiyā gatiṃ
upapattiyā upapattim paṭisandhiyā paṭisandhiṃ bhavena bhavaṃ saṃsārena
saṃsāraṃ vaṭṭena vaṭṭaṃ dhāvati vidhāvati sandhāvati saṃsaratī ti, yena
sallena otiṇṇo disā sabbā vidhāvati.\
     Tam eva sallaṃ abbuyha na dhāvati na sīdatī ti tam eva rāgasallaṃ
dosasallaṃ mohasallaṃ diṭṭhisallaṃ sokasallaṃ kathaṃkathāsallaṃ abbuyha
abbuhitvā uddharitvā samuddharitvā uppādayitvā samuppādayitvā pajahitvā
vinoditvā byantīkaritvā anabhāvaṃ gamitvā n\'; eva puratthimadisaṃ
dhāvati, na pacchimadisaṃ dhāvati, na uttaradisaṃ dhāvati, na
dakkhiṇadisaṃ dhāvati; te sallābhisaṃkhārā pahīnā sallābhisaṃkhārānaṃ
pahīnattā gatiyā na dhāvati, niraye na dhāvati, tiracchānayoniyā na
dhāvati, pittivisaye na dhāvati, manussaloke na dhāvati, devaloke na
dhāvati, na gatiyā gatiṃ na upapattiyā upapattiṃ na paṭisandhiyā
paṭisandhiṃ na bhavena bhavaṃ na saṃsārena saṃsāraṃ na vaṭṭena vaṭṭaṃ
dhāvati vidhāvati sandhāvati saṃsaratī ti, tam eva sallaṃ abbuyha na
dhāvati na sīdatī ti kāmoghe na sīdati,\
\
\
**\[page 420\]**\
*420 Aṭṭhakavaggo. \[S.N. 939*\
[\[\... content straddling page break has been moved to the page above
\...\]]{.red} bhavoghe na sīdati, diṭṭhoghe na sīdati, avijjoghe na
sīdati na saṃsīdati na osīdati na avasīdati na gacchati na avagacchatī
ti, tam eva sallaṃ abbuyha na dhāvati na sīdati. Ten\'; āha Bhagavā:\
\
          Yena sallena otiṇṇo disā sabbā vidhāvati,\
          tam eva sallaṃ abbuyha na dhāvati, na sīdati.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,15.6(=940): Tattha sikkhānugīyanti:\
               yāni loke gadhitāni, na tesu pasuto siyā,\
               nibbijjha sabbaso kāme sikkhe nibbānam attano. \|\|
Nidd_I.15:6 \|\|]{.large}\
\
     Tattha sikkhānugīyanti: yāni loke gadhitānī ti. Sikkhā ti
hatthisikkhā assasikkhā rathasikkhā dhanusikkhā sālākiyaṃ sallakattiyaṃ
kāyatikicchaṃ bhūtiyaṃ komāratikicchaṃ. Gīyantī ti gīyanti kathiyanti
bhaṇiyanti dīpayanti vohariyanti. Athavā gīyanti gaṇhiyanti uggaṇhiyanti
dhāriyanti upadhāriyanti upalakkhiyanti gadhitapaṭilābhāya. Gadhitā
vuccanti pañcakāmaguṇā cakkhuviññeyyā rūpā iṭṭhā kantā manāpā piyarūpā
kāmūpasaṃhitā rajanīyā. Kiṃkāraṇā gadhitā vuccanti pañcakāmagunā?\
Yebhuyyena devamanussā pañcakāmaguṇe icchanti sādiyanti pihayanti
abhijappanti; taṃkāraṇā gadhitā vuccanti pañcakāmaguṇā. Loke ti
manussaloke ti, tattha sikkhānugīyanti yāni: loke gadhitāni.\
     Na tesu pasuto siyā ti. Tāsu vā sikkhāsu tesu vā pañcakāmaguṇesu na
pasuto siyā, na tanninno assa, na tappono na tappabbhāro na tadadhimutto
na tadādhipateyyo ti, na tesu pasuto siyā.\
     Nibbijjha sabbaso kāme ti. Nibbijjhā ti paṭivijjhitvā, sabbe
saṃkhārā aniccā ti paṭivijjhitvā, sabbe saṃkhārā dukkhā ti . . . pe . .
. yaṃ kiñci samudayadhammaṃ sabban taṃ nirodhadhamman ti paṭivijjhitvā.\
\
\
**\[page 421\]**\
*S.N. 941\] Attadaṇḍasuttaniddeso. 421*\
[\[\... content straddling page break has been moved to the page above
\...\]]{.red} Sabbaso ti sabbena sabbaṃ sabbathā sabbaṃ asesaṃ nissesaṃ
pariyādāyavacanam etaṃ sabbaso ti. Kāmā ti uddānato dve kāmā, vatthukāmā
ca kilesakāmā ca . . . pe . . . ime vuccanti vatthukāmā . . . pe . . .
ime vuccanti kilesakāmā ti, nibbijjha sabbaso kāme.\
     Sikkhe nibbānam attano ti. Sikkhā ti tisso sikkhā, adhisīlasikkhā
adhicittasikkhā adhipaññāsikkhā . . . pe . . . ayaṃ adhipaññāsikkhā.
Nibbānam attano ti attano rāgassa nibbānāya dosassa nibbānāya mohassa
nibbānāya . . . pe . . . sabbākusalābhisaṃkhārānaṃ samāya upasamāya
vūpasamāya nibbānāya paṭinissaggāya paṭipassaddhiyā adhisīlam pi
sikkheyya adhicittam pi sikkheyya adhipaññaṃ pi sikkheyya. Imā tisso
sikkhā āvajjento sikkheyya, jānanto sikkheyya . . . pe . . .
sacchikātabbaṃ sacchikaronto sikkheyya ācareyya samācareyya samādāya
vatteyyā ti, sikkhe nibbānam attano. Ten\'; āha Bhagavā:\
\
          Tattha sikkhānugīyanti:\
          yāni loke gadhitāni na tesu pasuto siyā,\
          nibbijjha sabbaso kāme sikkhe nibbānam attano ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,15.7(=941): Sacco siyā appagabbho amāyo rittapesuṇo\
               akkodhano, lobhapāpakaṃ vevicchaṃ vitare muni. \|\|
Nidd_I.15:7 \|\|]{.large}\
\
     Sacco siyā appagabbho ti. Sacco siyā ti saccavācāya samannāgato
siyā, sammādiṭṭhiyā samannāgato siyā, ariyena aṭṭhaṅgikena maggena
samannāgato siyā ti, sacco siyā.\
Appagabbho ti tīṇi pāgabbhiyāni, kāyikaṃ pāgabbhiyaṃ, vācasikaṃ
pāgabbhiyaṃ, cetasikaṃ pāgabbhiyaṃ . . . pe . . . idaṃ cetasikaṃ
pāgabbhiyaṃ. Yass\'; imāni tīṇi pāgabbhiyāni pahīnāni samucchinnāni
vūpasantāni paṭipassaddhāni abhabbuppattikāni ñāṇagginā daḍḍhāni,\
\
\
**\[page 422\]**\
*422 Aṭṭhakavaggo. \[S.N. 941*\
[\[\... content straddling page break has been moved to the page above
\...\]]{.red} so vuccati appagabbho ti, sacco siyā appagabbho.\
     Amāyo rittapesuṇo ti. Māyā vuccati vañcanikā cariyā.\
Idh\'; ekacco kāyena duccaritaṃ caritvā, vācāya duccaritaṃ caritvā,
manasā duccaritaṃ caritvā, tassa paṭicchādanahetu pāpikaṃ icchaṃ
paṇidahati, mā maṃ jaññā ti icchati, mā maṃ jaññā ti saṃkappeti, mā maṃ
jaññā ti vācaṃ bhāsati, mā maṃ jaññā ti kāyena parakkamati; yā evarūpā
māyā māyāvitā accasarā vañcanā nikati nikiraṇā niharaṇā pariharaṇā
guhanā pariguhanā chādanā paricchādanā anuttānīkammaṃ anāvikammaṃ
vocchādanā pāpakiriyā; ayaṃ vuccati māyā. Yass\'; esā māyā pahīnā
samucchinnā vūpasantā paṭipassaddhā abhabbuppattikā ñāṇagginā daḍḍhā; so
vuccati amāyo. Rittapesuṇo ti. Pesuññan ti idh\'; ekacco pisuṇavāco hoti
. . . pe . . . evaṃ bhedādhippāyo pesuññaṃ upasaṃharati. Yass\'; etaṃ
pesuññaṃ pahīnaṃ samucchinnaṃ vūpasantaṃ paṭipassaddhaṃ abhabbuppattikaṃ
ñāṇagginā daḍḍhaṃ, so vuccati rittapesuṇo vigatapesuṇo ti, amāyo
rittapesuṇo.\
     Akkodhano lobhapāpakaṃ vevicchaṃ vitare munī ti.\
Akkodhano ti hi kho vuttaṃ. Api ca kodho tāva vattabbo, dasah\'; ākārehi
kodho jāyati . . . pe . . . yass\'; eso kodho pahīno samucchinno
vūpasanto paṭipassaddho abhabbuppattiko ñāṇagginā daḍḍho; so vuccati
akkodhano. Kodhassa pahīnattā akkodhano, kodhavatthussa pariññātattā
akkodhano, kodhahetussa ucchinnattā akkodhano. Lobho ti yo lobho
lubbhanā lubbhitattaṃ . . . pe . . . abhijjhā lobho akusalamūlaṃ.
Vevicchaṃ vuccati pañca macchariyāni, āvāsamacchariyaṃ . . . pe . . .
gāho vuccati macchariyaṃ.\
Munī ti monaṃ vuccati ñāṇaṃ; yā paññā pajānanā . . . pe . . . saṅgajālam
aticca so munī ti. Akkodhano lobhapāpakaṃ vevicchaṃ vitare munī ti muni
lobhapāpakañ ca vevicchañ ca atari uttari pattari samatikkami vitikkami
vītivattayī ti,\
\
\
**\[page 423\]**\
*S.N. 942\] Attadaṇḍasuttaniddeso. 423*\
[\[\... content straddling page break has been moved to the page above
\...\]]{.red} akkodhano lobhapāpakaṃ vevicchaṃ vitare munī ti. Ten\';
āha Bhagavā:\
\
\
          Sacco siyā appagabbho amāyo rittapesuṇo\
          akkodhano, lobhapāpakaṃ vevicchaṃ vitare munī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,15.8(=942): Niddaṃ tandiṃ sahe thīnaṃ, pamādena na saṃvase,\
               atimāne na tiṭṭheyya nibbānamanaso naro. \|\| Nidd_I.15:8
\|\|]{.large}\
\
     Niddaṃ tandiṃ sahe thīnan ti. Niddā ti yā kāyassa akalyatā
akammaññatā onāho pariyonāho anto samorodho middhaṃ soppaṃ capalāyikā
supinā supitattaṃ. Tandī ti yā tandi tandiyanā tandimanakatā ālasiyaṃ
ālasāyanā ālasayitattaṃ. Thīnan ti yā cittassa akalyatā akammaññatā
olīyanā sallīyanā līnaṃ līyanā līyitattaṃ thīnaṃ thīyanā thīyitattaṃ
cittassa. Niddaṃ tandiṃ sahe thīnan ti niddañ ca tandiñ ca saheyya
parisaheyya abhibhaveyya ajjhotthareyya pariyādiyeyya maddeyyā ti,
niddaṃ tandiṃ sahe thīnaṃ.\
     Pamādena na saṃvase ti. Pamādo vattabbo kāyaduccaritena vā
vacīduccaritena vā manoduccaritena vā pañcakāmaguṇesu cittassa vossaggo
vossaggānuppadānaṃ vā kusalānaṃ vā dhammānaṃ bhāvanāya asakkaccakiriyatā
asātaccakiriyatā anaṭṭhitakiriyatā olīnavuttitā nikkhittachandatā
nikkhittadhuratā anāsevanā abahulīkammaṃ anadhiṭṭhānaṃ ananuyogo pamādo;
yo evarūpo pamādo pamajjanā pamajjitattaṃ; ayaṃ vuccati pamādo. Pamādena
na saṃvase ti pamādena na saṃvaseyya na āvaseyya na parivaseyya pamādaṃ
pajaheyya vinodeyya byantīkareyya anabhāvaṃ gameyya; pamādā ārato assa
virato paṭivirato nikkhanto nissaṭṭho vippamutto visaṃyutto
vimariyādikatena cetasā vihareyyā ti, pamādena na saṃvase.\
\
\
**\[page 424\]**\
*424 Aṭṭhakavaggo. \[S.N. 942*\
     Atimāne na tiṭṭheyyā ti. Atimāno ti idh\'; ekacco paraṃ atimaññati
jātiyā vā gottena vā . . . pe . . . aññataraññatarena vā vatthunā; yo
evarupo māno maññanā maññitattaṃ uṇṇati uṇṇamo dhajo sampaggāho
ketukamyatā cittassa; ayaṃ vuccati atimāno. Atimāne na tiṭṭheyyā ti
atimāne na tiṭṭheyya na santiṭṭheyya, atimānaṃ pajaheyya vinodeyya
byantīkareyya anabhāvaṃ gameyya, atimānā ārato assa virato paṭivirato
nikkhanto nissaṭṭho vippamutto visaṃyutto vimariyādikatena cetasā
vihareyyā ti, atimāne na tiṭṭheyya.\
     Nibbānamanaso naro ti idh\'; ekacco dānaṃ dento sīlaṃ samādiyanto
uposathakammaṃ karonto pānīyaṃ paribhojanīyaṃ upaṭṭhapento pariveṇaṃ
sammajjanto cetiyaṃ vandanto cetiye gandhamālaṃ āropento cetiyaṃ
padakkhiṇaṃ karonto yaṃkiñci tedhātukaṃ kusalābhisaṃkhāraṃ
abhisaṃkharonto na gatihetu na upapattihetu na paṭisandhihetu na
bhavahetu na saṃsārahetu na vaṭṭahetu sabban taṃ visaṃyogādhippāyo
nibbānaninno nibbānapoṇo nibbānapabbhāro abhisaṃkharotī ti, evam pi
nibbānamanaso naro. Athavā sabbasaṃkhāradhātuyā cittaṃ paṭivāpetvā
amatāya dhātuyā cittaṃ upasaṃharati, etaṃ santaṃ, etaṃ paṇītaṃ yadidaṃ
sabbasaṃkhārasamatho sabbūpadhipaṭinissaggo taṇhakkhayo virāgo nirodho
nibbānan ti, evam pi nibbānamanaso naro.\
            \*Na paṇḍitā upadhisukhassa hetu\
            dānāni dadanti punabbhavāya,\
            kāmañ ca te upadhiparikkhayāya\
            dadanti dānaṃ apunabbhavāya.\
            Na paṇḍitā upadhisukhassa hetu\
            bhāventi jhānāni punabbhavāya,\
            kāmañ ca te upadhiparikkhayāya\
            bhāventi jhānāni apunabbhavāya.\
\
\
**\[page 425\]**\
*S.N. 943\] Attadaṇḍasuttaniddeso. 425*\
            Te nibbutiṃ abhimanā dadanti\
            taṃninnacittā tadādhimuttatā,\
            najjo yathā sāgaramajjhagatā\
            bhavanti nibbānaparāyanā te ti,\
nibbānamanaso naro. Ten\'; āha Bhagavā:\
\
          Niddaṃ tandiṃ sahe thīnaṃ, pamādena na saṃvase,\
          atimāne na tiṭṭheyya nibbānamanaso naro ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,15.9(=943): Mosavajje na niyyetha, rūpe snehaṃ na kubbaye,\
               mānañ ca parijāneyya, sāhasā virato care. \|\|
Nidd_I.15:9 \|\|]{.large}\
\
     Mosavajje na niyyethā ti mosavajjaṃ vuccati musāvādo; idh\'; ekacco
sabhaggato vā parisaggato vā ñātimajjhaggato vā pūgamajjhaggato vā
rājakulamajjhaggato vā abhinīto sakkhipuṭṭho: ehi bho purisa, yaṃ
jānāsi, taṃ vadehī ti; so ajānaṃ vā āha jānāmī ti, jānaṃ vā āha na
jānāmī ti; apassaṃ vā āha passāmī ti, passaṃ vā āha na passamī ti; iti
attahetu vā parahetu vā āmisakiñcikkhahetu vā sampajānamusā bhāsitā ti,
iti vuccati mosavajjaṃ. Api ca tīh\'; ākārehi
catupañcachasatta-aṭṭhah\'; ākārehi . . . pe . . . imehi aṭṭhah\';
ākārehi musāvādo hoti. Mosavajje na niyyethā ti mosavajjena na yāyeyya
na vuyheyya na saṃhareyya, mosavajjaṃ pajaheyya vinodeyya byantīkareyya
anabhāvaṃ gameyya; mosavajjā ārato assa virato paṭivirato nikkhanto
nissaṭṭho vippamutto visaṃyutto vimariyādikatena cetasā vihareyyā ti,
mosavajje na niyyetha.\
     Rūpe snehaṃ na kubbaye ti. Rūpan ti cattāro ca mahābhūtā catunnañ
ca mahābhūtānaṃ upādāyarūpaṃ.\
\
\
**\[page 426\]**\
*426 Aṭṭhakavaggo. \[S.N. 943*\
[\[\... content straddling page break has been moved to the page above
\...\]]{.red} Rūpe snehaṃ na kubbaye ti rūpe snehaṃ na kareyya, chandaṃ
na kareyya, pemaṃ na kareyya, rāgaṃ na kareyya na janeyya na sañjaneyya
na nibbatteyya nābhinibbatteyyā ti, rūpe snehaṃ na kubbaye.\
     Mānañ ca parijāneyyā ti. Māno ti ekavidhena māno cittassa uṇṇati.
Duvidhena māno, attukkaṃsanamāno, paravambhanamāno. Tividhena māno,
seyyo \'ham asmī ti māno, sadiso \'ham asmī ti māno, hīno \'ham asmī ti
māno.\
Catubbidhena māno, lābhena mānaṃ janeti, yasena mānaṃ janeti, pasaṃsāya
mānaṃ janeti, sukhena mānaṃ janeti.\
Pañcavidhena māno, lābhi \'mhi manāpikānaṃ rūpānan ti mānaṃ janeti,
manāpikānaṃ saddānam gandhānaṃ rasānaṃ phoṭṭhabbānan ti mānaṃ janeti.
Chabbidhena māno, cakkhusampadāya mānaṃ janeti, sotasampaḍāya
ghānasampadāya jivhāsampadāya kāyasampadāya manosampadāya mānaṃ janeti.
Sattavidhena māno, māno atimāno mānātimāno omāno adhimāno asmimāno
micchāmāno.\
Aṭṭhavidhena māno, lābhena mānaṃ janeti, alābhena omānaṃ janeti, yasena
mānaṃ janeti, ayasena omānaṃ janeti, pasaṃsāya mānaṃ janeti, nindāya
omānaṃ janeti, sukhena mānaṃ janeti, dukkhena omānaṃ janeti. Navavidhena
māno, seyyassa seyyo \'ham asmī ti māno, seyyassa sadiso \'ham asmī ti
māno, seyyassa hīno \'ham asmī ti māno, sadisassa seyyo \'ham asmī ti
māno, sadisassa sadiso \'ham asmī ti māno, sadisassa hīno \'ham asmī ti
māno, hīnassa seyyo \'ham asmī ti māno, hīnassa sadiso \'ham asmī ti
māno, hīnassa hīno \'ham asmī ti māno. Dasavidhena māno, idh\'; ekacco
mānaṃ janeti jātiyā vā gottena vā . . . pe . . . aññataraññatarena vā
vatthunā; yo evarūpo māno maññanā maññitattaṃ uṇṇati uṇṇamo dhajo
sampaggāho ketukamyatā cittassa; ayaṃ vuccati māno. Mānañ ca parijāneyyā
ti mānaṃ tīhi pariññāhi parijāneyya, ñātapariññāya tīraṇapariññāya
pahānapariññāya.\
\
\
**\[page 427\]**\
*S.N. 944\] Attadaṇḍasuttaniddeso. 427*\
     Katamā ñātapariññā? Mānaṃ jānāti, ayaṃ ekavidhena māno, cittassa
uṇṇati; ayaṃ duvidhena māno, attukkaṃsanamāno paravambhanamāno . . . pe
. . . ayaṃ dasavidhena māno, idh\'; ekacco mānaṃ janeti jātiyā vā
gottena vā . . . pe . . . aññataraññatarena vā vatthunā ti jānāti
passati; ayaṃ ñātapariññā.\
     Katamā tīranapariññā? Evaṃ ñatvā mānaṃ tīreti aniccato dukkhato . .
. pe . . . nissaraṇato tīreti; ayaṃ tīraṇapariññā.\
     Katamā pahānapariññā? Evaṃ tīretvā mānaṃ pajahati vinodeti
byantīkaroti anabhāvaṃ gameti; ayaṃ pahānapariññā.\
     Mānañ ca parijāneyyā ti, mānaṃ imāhi tīhi pariññāhi parijāneyyā ti,
mānañ ca parijāneyya.\
     Sāhasā virato care ti. Katamā sāhasācariyā? Rattassa rāgacariyā
sāhasācariyā, duṭṭhassa dosacariyā sāhasācariyā, mūḷhassa mohacariyā
sāhasācariyā, vinibandhassa mānacariyā sāhasācariyā, parāmaṭṭhassa
diṭṭhicariyā sāhasācariyā, vikkhepagatassa uddhaccacariyā sāhasācariyā,
aniṭṭhaṅgatassa vicikicchācariyā sāhasācariyā, thāmagattassa
anusayacariyā sāhasācariyā; ayaṃ sāhasācariyā. Sāhasā virato care ti
sāhasācariyāya ārato assa virato paṭivirato nikkhanto nissaṭṭho
vippamutto visaṃyutto vimariyādikatena cetasā vihareyyā ti. Care ti
careyya vicareyya iriyeyya vatteyya pāleyya yapeyya yāpeyyā ti, sāhasā
virato care. Ten\'; āha Bhagavā:\
\
          Mosavajje na niyyetha, rūpe snehaṃ na kubbaye,\
          mānañ ca parijāneyya, sāhasā virato care ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,15.10(=944): Purāṇaṃ nābhinandeyya, nave khantim akubbaye,\
               hīyamāne na soceyya, ākāsaṃ na sito siyā. \|\|
Nidd_I.15:10 \|\|]{.large}\
\
\
**\[page 428\]**\
*428 Aṭṭhakavaggo. \[S.N. 944*\
     Purāṇaṃ nābhinandeyyā ti. Purāṇā vuccanti atītā rūpā vedanā saññā
saṃkhārā viññāṇaṃ. Atīte saṃkhāre taṇhāvasena diṭṭhivasena nābhinandeyya
nābhivadeyya na ajjhoseyya abhinandanaṃ abhivadanaṃ ajjhosānaṃ gāhaṃ
parāmāsaṃ abhinivesaṃ pajaheyya vinodeyya byantīkareyya anabhāvaṃ
gameyyā ti, purāṇaṃ nābhinandeyya.\
     Nave khantim akubbaye ti. Navā vuccanti paccuppannā rūpā vedanā
saññā saṃkhārā viññāṇaṃ. Puccuppanne saṃkhāre taṇhāvasena khantiṃ na
kareyya chandaṃ na kareyya pemaṃ na kareyya rāgaṃ na kareyya na janeyya
na sañjaneyya na nibbatteyya nābhinibbatteyyā ti, nave khantim
akubbaye.\
     Hīyamāne na soceyyā ti hīyamāne hāyamāne parihāyamāne vemāne
vigacchamāne antaradhāyamāne na soceyya na kilameyya na parāmaseyya na
parideveyya na urattāḷiṃ kandeyya na sammohaṃ āpajjeyya. Cakkhusmiṃ
hīyamāne hāyamāne parihāyamāne vemāne vigacchamāne antaradhāyamāne,
sotasmiṃ ghānasmiṃ jivhāya kāyasmiṃ rūpasmiṃ saddasmiṃ gandhasmiṃ
rasasmiṃ phoṭṭhabbasmiṃ kulasmiṃ gaṇasmiṃ āvāsasmiṃ yasasmiṃ pasaṃsāya
sukhasmiṃ cīvarasmiṃ piṇḍapātasmiṃ senāsanasmiṃ
gilānapaccayabhesajjaparikkhārasmiṃ hīyamāne hāyamāne parihāyamāne
vemāne vigacchamāne antaradhāyamāne na soceyya na kilameyya na
parāmaseyya na parideveyya na urattāḷiṃ kandeyya na sammohaṃ āpajjeyyā
ti, hīyamāne na soceyya.\
     Ākāsaṃ na sito siyā ti. Ākāsaṃ vuccati taṇhā; yo rāgo sārāgo . . .
pe . . . abhijjhā lobho akusalamūlaṃ. Kiṃkāraṇā ākāsaṃ vuccati taṇhā?
Yāya taṇhāya rūpaṃ ākassati samākassati gaṇhāti parāmasati abhinivisati
vedanaṃ saññaṃ saṃkhāre viññāṇaṃ gatiṃ upapattiṃ paṭisandhiṃ bhavaṃ
saṃsāraṃ vaṭṭaṃ ākassati samākassati gaṇhāti parāmasati abhinivisati,
taṃkāraṇā ākāsaṃ vuccati taṇhā. Ākāsaṃ na sito siyā ti taṇhaṃ na sito
siyā, taṇhaṃ pajaheyya vinodeyya byantīkareyya anabhāvaṃ gameyya;\
\
\
**\[page 429\]**\
*S.N. 945\] Attadaṇḍasuttaniddeso. 429*\
[\[\... content straddling page break has been moved to the page above
\...\]]{.red} taṇhāya ārato assa virato paṭivirato nikkhanto nissaṭṭho
vippamutto visaṃyutto vimariyādikatena cetasā vihareyyā ti, ākāsaṃ na
sito siyā. Ten\'; āha Bhagavā:\
\
          Purāṇaṃ nābhinandeyya, nave khantim akubbaye,\
          hīyamāne na soceyya, ākāsaṃ na sito siyā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,15.11(=945): Gedhaṃ brūmi mahogho ti, ācamaṃ brūmi jappanaṃ,\
               ārammaṇaṃ pakappanaṃ, kāmapaṅko duraccayo. \|\|
Nidd_I.15:11 \|\|]{.large}\
\
     Gedhaṃ brūmi mahogho tī ti. Gedho vuccati taṇhā; yo rāgo sārāgo . .
. pe . . . abhijjhā lobho akusalamūlaṃ.\
Mahogho vuccati taṇhā; yo rāgo sārāgo . . . pe . . . abhijjhā lobho
akusalamūlaṃ. Gedhaṃ brūmi mahogho ti gedhaṃ mahogho ti brūmi ācikkhāmi
desemi paññāpemi paṭṭhapemi vivarāmi vibhajāmi uttānīkaromi pakāsemī ti,
gedhaṃ brūmi mahogho ti.\
     Ācamaṃ brūmi jappanan ti. Ācamā vuccati tanhā; yo rāgo sārāgo . . .
pe . . . abhijjhā lobho akusalamūlaṃ.\
Jappanā pi vuccati taṇhā, yo rāgo sārāgo . . . pe . . . abhijjhā lobho
akusalamūlaṃ. Ācamaṃ brūmi jappanan ti ācamaṃ jappanā ti brūmi ācikkhāmi
desemi paññāpemi paṭṭhapemi vivarāmi vibhajāmi uttānīkaromi pakāsemī ti,
ācamaṃ brūmi jappanaṃ.\
     Ārammaṇaṃ pakappanan ti. Ārammaṇā vuccati taṇhā; yo rāgo sārāgo . .
. pe . . . abhijjhā lobho akusalamūlaṃ.\
Pakappanā pi vuccati taṇhā; yo rāgo sārāgo . . . pe . . . abhijjhā lobho
akusalamūlan ti. Ārammaṇaṃ pakappanaṃ kāmapaṅko duraccayo ti. Kāmapaṅko
kāmakaddamo kāmakileso kāmapalipo kāmapalibodho duraccayo durativatto
duttaro duppataro dussamatikkamo dubbītivatto ti, kāmapaṅko duraccayo.
Ten\'; āha Bhagavā:\
\
\
**\[page 430\]**\
*430 Aṭṭhakavaggo. \[S.N. 945*\
\
          Gedhaṃ brūmi mahogho ti, ācamaṃ brūmi jappanaṃ,\
          ārammaṇaṃ pakappanaṃ, kāmapaṅko duraccayo ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,15.12(=946): Saccā avokkamma muni thale tiṭṭhati brāhmaṇo,\
               sabbaṃ so paṭinissajja sa ve santo ti vuccati. \|\|
Nidd_I.15:12 \|\|]{.large}\
\
     Saccā avokkamma munī ti saccavācāya avokkamanto, sammādiṭṭhiyā
avokkamanto, ariyā aṭṭhaṅgikā maggā avokkamanto. Munī ti monaṃ vuccati
ñāṇaṃ; yā paññā pajānanā . . . pe . . . saṅgajālam aticca so munī ti,
saccā avokkamma muni.\
     Thale tiṭṭhati brāhmaṇo ti. Thalaṃ vuccati amataṃ nibbānaṃ; yo so
sabbasaṃkhārasamatho sabbūpadhipaṭinissaggo taṇhakkhayo virāgo nirodho
nibbānaṃ. Brāhmaṇo ti sattannaṃ dhammānaṃ vāhitattā brāhmaṇo . . . pe .
. . anissito tādi pavuccate brahmā. Thale tiṭṭhati brāhmaṇo ti brāhmaṇo
thale tiṭṭhati, dīpe tiṭṭhati, tāṇe tiṭṭhati, leṇe tiṭṭhati, saraṇe
tiṭṭhati, abhaye tiṭṭhati, accute tiṭṭhati, amate tiṭṭhati, nibbāne
tiṭṭhatī ti, thale tiṭṭhati brāhmaṇo.\
     Sabbaṃ so patinissajjā ti. Sabbaṃ vuccati dvādasāyatanāni: cakkhuñ
c\'; eva rūpā ca . . . pe . . . mano c\'; eva dhammā ca. Yato
ajjhattikabāhiresu āyatanesu chandarāgo pahīno hoti ucchinnamūlo
tālāvatthukato anabhāvaṃ gato āyatiṃ anuppādadhammo; ettāvatā pi sabbaṃ
cattaṃ hoti vantaṃ muttaṃ pahīnaṃ paṭinissaṭṭhaṃ. Yato taṇhā ca diṭṭhi
ca māno ca pahīnā honti ucchinnamūlā tālāvatthukatā abhāvaṃgatā āyatiṃ
anuppādadhammā, ettāvatā pi sabbaṃ cattaṃ hoti vantaṃ muttaṃ pahīnaṃ
paṭinissaṭṭhaṃ. Yato puññābhisaṃkhāro ca apuññābhisaṃkhāro ca
āneñjābhisaṃkhāro ca pahīnā honti ucchinnamūlā tālāvatthukatā
{anabhāvaṅgatā} āyatiṃ anuppādadhammā;\
\
\
**\[page 431\]**\
*S.N. 947\] Attadaṇḍasuttaniddeso. 431*\
[\[\... content straddling page break has been moved to the page above
\...\]]{.red} ettāvatā pi sabbaṃ cattaṃ hoti vantaṃ pahīnaṃ
patinissaṭṭhan ti, sabbaṃ so paṭinissajja.\
     Sa ve santo ti vuccatī ti so santo upasanto vūpasanto nibbuto
paṭipassaddho ti vuccati kathiyati bhaṇiyati dīpiyati vohariyatī ti, sa
ve santo ti vuccati. Ten\'; āha Bhagavā:\
\
          Saccā avokkamma muni thale tiṭṭhati brāhmaṇo,\
          sabbaṃ so paṭinissajja sa ve santo ti vuccatī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,15.13(=947): Sa ve vidvā, sa vedagū, ñatvā dhammaṃ anissito\
               sammā so loke iriyāno na-ppihetīdha kassaci. \|\|
Nidd_I.15:13 \|\|]{.large}\
\
     Sa ve vidvā sa vedagū ti. Vidvā ti vidvā vijjāgato ñāṇī buddhimā
vibhāvī medhāvī; vedagū ti vedā vuccati catūsu maggesu ñāṇaṃ . . . pe .
. . sabbavedanāsu vītarāgo sabbavedam aticca vedagū so ti, sa ve vidvā
sa vedagū.\
     Ñatvā dhammaṃ anissito ti ñatvā jānitvā tulayitvā tīrayitvā
vibhāvayitvā vibhūtaṃ katvā. Sabba saṃkhārā aniccā ti ñatvā jānitvā
tulayitvā tīrayitvā vibhāvayitvā vibhūtaṃ katvā. Sabbe saṃkhārā dukkhā
ti . . . pe . . . yaṃ kiñci samudayadhammaṃ sabban taṃ nirodhadhamman ti
ñatvā jānitvā tulayitvā tīrayitvā vibhāvayitvā vibhūtaṃ katvā. Anissito
ti dve nissayā, taṇhānissayo ca diṭṭhinissayo ca . . . pe . . . ayaṃ
taṇhānissayo . . . pe . . . ayaṃ diṭṭhinissayo. Tanhānissayaṃ pahāya
diṭṭhinissayaṃ paṭinissajjitvā cakkhuṃ anissito, sotaṃ anissito, ghānaṃ
anissito . . . pe . . . diṭṭhasutamutaviññātabbe dhamme anissito
anallīno anupagato anajjhosito anadhimutto nikkhanto nissaṭṭho
vippamutto vimariyādikatena cetasā viharatī ti, ñatvā dhammaṃ anissito.\
     Sammā so loke iriyāno ti yato ajjhattikabāhiresu āyatanesu
chandarāgo pahīno hoti ucchinnamūlo tālāvatthukato anabhāvaṃ gato āyatiṃ
anuppādadhammo; ettāvatā pi sammā so loke carati viharati iriyati
vattati pāleti yapeti yāpeti.\
\
\
**\[page 432\]**\
*432 Aṭṭhakavaggo. \[S.N. 947*\
[\[\... content straddling page break has been moved to the page above
\...\]]{.red} Yato puññābhisaṃkhāro ca apuññābhisaṃkhāro ca
āneñjābhisaṃkhāro ca pahīnā honti ucchinnamūlā tālāvatthukatā anabhāvaṃ
gatā āyatiṃ anuppādadhammā; ettāvatā pi sammā so loke carati viharati
iriyati vattati pāleti yapeti yāpetī ti, sammā so loke iriyāno.\
     Na-ppihetīdha kassacī ti pihā vuccati taṇhā; yo rāgo sārāgo . . .
pe . . . abhijjhā lobho akusalamūlaṃ. Yass\'; esā pihā taṇhā pahīnā
samucchinnā vūpasantā paṭipassaddhā abhabbuppattikā ñāṇagginā daḍḍhā; so
kassaci na-ppiheti khattiyassa vā brāhmaṇassa vā vessassa vā suddassa vā
gahaṭṭhassa vā pabbajitassa vā devassa vā manussassa vā ti,
na-ppihetīdha kassaci. Ten\'; āha Bhagavā:\
\
          Sa ve vidvā, sa vedagū, ñatvā dhammaṃ anissito\
          sammā so loke iriyāno na-ppihetīdha kassacī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,15.14(=948): Yo ca kāme accatari saṅgaṃ loke duraccayaṃ,\
               na so socati nājjheti chinnasoto abandhano. \|\|
Nidd_I.15:14 \|\|]{.large}\
\
     Yo ca kāme accatari saṅgaṃ loke duraccayan ti. Yo ti yo yādiso
yathāyutto yathāvihito yathāpakāro yaṃṭhānappatto yaṃdhammasamannāgato
khattiyo vā brāhmaṇo vā vesso vā suddo vā gahaṭṭho vā pabbajito vā devo
vā manusso vā. Kāmā ti uddānato dve kāmā, vatthukāmā ca kilesakāmā ca .
. . pe . . . ime vuccanti vatthukāmā . . . pe . . . ime vuccanti
kilesakāmā. Saṅgā ti sattā saṅgā, rāgasaṅgo dosasaṅgo mohasaṅgo
mānasaṅgo diṭṭhisaṅgo kilesasaṅgo duccaritasaṅgo. Loke ti apāyaloke
manussaloke devaloke khandhaloke dhātuloke āyatanaloke.\
Duraccayan ti yo kāme ca saṅge ca loke duraccaye durativatte duttare
duppatare dussamatikkame dubbītivatte attari uttari pattari samatikkami
vītivattayī ti, yo ca kāme accatari saṅgaṃ loke duraccayaṃ.\
\
\
**\[page 433\]**\
*S.N. 949\] Attadaṇḍasuttaniddeso. 433*\
     Na so socati nājjhetī ti vipariṇataṃ vā vatthuṃ na socati,
pariṇatasmiṃ vā vatthusmiṃ na socati, cakkhu me vipariṇatan ti na
socati, sotaṃ me, ghānaṃ me, jivhā me, kāyo me, rūpā me, saddā me,
gandhā me, rasā me, phoṭṭhabbā me, kulaṃ me, gaṇo me, āvāso me, lābho
me, yaso me, pasaṃsā me, sukhaṃ me, cīvaraṃ me, piṇḍapāto me, senāsanaṃ
me, gilānapaccayabhesajjaparikkhārā me, mātā me, pitā me, bhātā me,
bhaginī me, putto me, dhītā me, mittā me, amaccā me, ñātisālohitā me
vipariṇatā ti na socati na kilamati na paridevati na urattāḷiṃ kandati
na sammohaṃ āpajjatī ti, na socati. Nājjhetī ti nājjheti na ajjheti na
upanijjhāyati na nijjhāyāti na pajjhāyati; athavā na jāyati na jīyati na
mīyati na cavati na upapajjatī ti, na so socati nājjheti.\
     Chinnasoto abandhano ti. Sotā vuccati taṇhā, yo rāgo sārāgo . . .
pe . . . abhijjhā lobho akusalamūlaṃ. Yass\'; esā sotā taṇhā pahīnā
samucchinnā vūpasantā paṭipassaddhā abhabbuppattikā ñāṇagginā daḍḍhā, so
vuccati chinnasoto. Abandhano ti satta bandhanā ti, rāgabandhanaṃ
dosabandhanaṃ mohabandhanaṃ mānabandhanaṃ diṭṭhibandhanaṃ
kilesabandhanaṃ duccaritabandhanaṃ. Yass\'; etāni bandhanāni pahīnāni
samucchinnāni vūpasantāni paṭipassaddhāni abhabbuppattikāni ñāṇagginā
daḍḍhāni, so vuccati abandhano ti, chinnasoto abandhano. Ten\'; āha
Bhagavā:\
\
          Yo ca kāme accatari saṅgaṃ loke duraccayaṃ,\
          na so socati nājjheti chinnasoto abandhano ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,15.15(=949): Yaṃ pubbe, taṃ visosehi, pacchā te māhu kiñcanaṃ,\
               majjhe ce no gahessasi, upasanto carissasi. \|\|
Nidd_I.15:15 \|\|]{.large}\
\
\
**\[page 434\]**\
*434 Aṭṭhakavaggo. \[S.N. 949*\
     Yaṃ pubbe taṃ visosehī ti. Atīte saṃkhāre ārabbha ye kilesā
uppajjeyyuṃ, te kilese sosehi visosehi sukkhāpehi pajahehi vinodehi
byantīkarohi anabhāvaṃ gamehī ti, evam pi yaṃ pubbe taṃ visosehi. Athavā
ye atītā kammābhisaṃkhārā avipakkavipākā, te kammābhisaṃkhāre sosehi
visosehi sukkhāpehi abījaṃ karohi pajahi vinodehi byantīkarohi anabhāvaṃ
gamehī ti, evam pi yaṃ pubbe taṃ visosehi.\
     Pacchā te māhu kiñcanan ti pacchā vuccati anāgataṃ.\
Anāgate saṃkhāre ārabbha yāni uppajjeyyuṃ rāgakiñcanaṃ dosakiñcanaṃ
mohakiñcanaṃ mānakiñcanaṃ diṭṭhikiñcanaṃ kilesakiñcanaṃ
duccaritakiñcanaṃ, imāni kiñcanāni tuyhaṃ mā ahu mā pātum akāsi mā
janesi mā sañjanesi mā nibbattesi mā abhinibbattesi pajahi vinodehi
byantīkarohi anabhāvaṃ gamehī ti, pacchā te māhu kiñcanaṃ.\
     Majjhe ce no gahessasī ti majjhaṃ vuccanti paccuppannā rūpā vedanā
saññā saṃkhārā viññāṇaṃ, paccuppanne saṃkhāre taṇhāvasena diṭṭhivasena
na gahessasi na uggahessasi na gaṇhissasi na parāmasissasi
nābhinandissasi nābhivadissasi na ajjhosissasi; abhinandanaṃ abhivadanaṃ
ajjhosānaṃ gāhaṃ parāmāsaṃ abhinivesaṃ pajahissasi vinodissasi
byantīkarissasi anabhāvaṃ gamissasī ti, majjhe ce no gahessasi.\
     Upasanto carissasī ti rāgassa santattā santo, dosassa santattā
santo . . . pe . . . sabbākusalābhisaṃkhārānaṃ santattā samitattā
vūpasamitattā vijjhātattā nibbutattā vigatattā patipassaddhattā santo
upasanto vūpasanto nibbuto paṭipassaddho carissasi viharissasi
iriyissasi vattissasi pālissasi yapissasi yāpissasī ti,\
\
\
**\[page 435\]**\
*S.N. 950\] Attadaṇḍasuttaniddeso. 435*\
[\[\... content straddling page break has been moved to the page above
\...\]]{.red} upasanto carissasi. Ten\'; āha Bhagavā:\
\
          Yaṃ pubbe, taṃ visosehi, pacchā te māhu kiñcanaṃ,\
          majjhe ce no gahessasi, upasanto carissasī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,15.16(=950): Sabbaso nāmarūpasmiṃ yassa n\'; atthi mamāyitaṃ,\
               asatā ca na socati, sa ve loke na jiyyati. \|\|
Nidd_I.15:16 \|\|]{.large}\
\
     Sabbaso nāmarūpasmiṃ yassa n\'; atthi mamāyitan ti. Sabbaso ti
sabbena sabbaṃ sabbathā sabbaṃ asesaṃ nissesaṃ pariyādāyavacanam etaṃ
sabbaso ti. Nāman ti cattāro arūpino khandhā. Rūpan ti cattāro ca
mahābhūtā catunnañ ca mahābhūtānaṃ upādāyarūpaṃ. Yassā ti arahato
khīṇāsavassa. Mamattan ti dve mamattā, taṇhāmamattañ ca diṭṭhimamattañ
ca . . . pe . . . idaṃ taṇhāmamattaṃ . . . pe . . . idaṃ diṭṭhimamattaṃ.
Sabbaso nāmarūpasmiṃ yassa n\'; atthi mamāyitan ti sabbaso nāmarūpasmiṃ
mamattā yassa n\'; atthi na saṃvijjanti n\'; upalabbhanti pahīnā
samucchinnā vūpasantā paṭipassaddhā abhabbuppattikā ñāṇagginā daḍḍhā ti,
sabbaso nāmarūpasmiṃ yassa n\'; atthi mamāyitaṃ.\
     Asatā ca na socatī ti vipariṇataṃ vā vatthuṃ na socati,
vipariṇatasmiṃ vā vatthusmiṃ na socati: cakkhu me vipariṇatan ti na
socati, sotaṃ me, ghānaṃ me, jivhā me, kāyo me, rūpā me, saddā me,
gandhā me, rasā me, phoṭṭhabbā me, kulaṃ me, gaṇo me, āvāso me, lābho me
. . . pe . . . ñātisālohitā me vipariṇatā ti na socati na kilamati na
paridevati na urattāḷiṃ kandati na sammohaṃ āpajjatī ti, evam pi asatā
ca na socati. Athavā asātāya dukkhāya vedanāya phuṭṭho pareto samohito
samannāgato na socati na kilamati na paridevati na urattāḷiṃ kandati na
sammohaṃ āpajjatī ti, evam pi asatā ca na socati. Athavā cakkhurogena
phuṭṭho pareto . . . pe . . . ḍaṃsamakasavātātapasiriṃsappasamphassena
phuṭṭho pareto samohito samannāgato na socati na kilamati na paridevati
na urattāḷiṃ kandati na sammohaṃ āpajjatī ti,\
\
\
**\[page 436\]**\
*436 Aṭṭhakavaggo. \[S.N. 950*\
[\[\... content straddling page break has been moved to the page above
\...\]]{.red} evam pi asatā ca na socati. Athavā asante asaṃvijjamāne
anupalabbhiyamāne ahu vata me, taṃ vata me n\'; atthi, siyā vata me, taṃ
vatāhaṃ na labhāmī ti na socati na kilamati na paridevati na urattāḷiṃ
kandati na sammohaṃ āpajjatī ti, evam pi asatā ca na socati.\
     Sa ve loke na jiyyatī ti yassa mayhaṃ vā idaṃ, paresaṃ vā idan ti
kiñci rūpagataṃ vedanāgataṃ saññāgataṃ saṃkhāragataṃ viññāṇagataṃ
gahitaṃ parāmaṭṭhaṃ abhiniviṭṭhaṃ ajjhositaṃ adhimuttaṃ atthi, tassa
jāni atthi.\
Bhāsitam pi h\'; etaṃ:\
            \*Jinno rathassamaṇikuṇḍale ca\
            putte ca dāre ca tath\'; eva jinno\
            sabbesu bhogesu asevitesu\
            kasmā na santappasi sokakāle?\
            Pubb\'; eva maccaṃ vijahanti bhogā,\
            macco va ne pubbataraṃ jahāti,\
            asassatā bhogino kāmakāmī,\
            tasmā na socām\'; ahaṃ sokakāle.\
            Udeti āpūrati veti cando,\
            atthaṃ gametvāna paleti suriyo,\
            viditā mayā sattuka lokadhammā,\
            tasmā na socām\'; ahaṃ sokakāle ti.\
     Yassa mayhaṃ vā idaṃ, paresaṃ vā idan ti kiñci rūpagataṃ
vedanāgataṃ saññāgataṃ saṃkhāragataṃ viññāṇagataṃ gahitaṃ parāmaṭṭhaṃ
abhiniviṭṭhaṃ ajjhositaṃ adhimuttaṃ n\'; atthi, tassa jāni n\'; atthi.
Bhāsitam pi h\'; etaṃ: \*\* Nandasi samaṇā ti, kiṃ laddhā āvuso ti? Tena
hi samaṇa socasī ti, kiṃ jiyittha āvuso ti? Tena hi samaṇa n\'; eva
nandasi na socasī ti, evam āvuso ti.\
\
\
**\[page 437\]**\
*S.N. 951\] Attadaṇḍasuttaniddeso. 437*\
     \*Cirassaṃ vata passāma brāhmaṇaṃ parinibbutaṃ\
     anandiṃ anighaṃ {bhikkhuṃ} tiṇṇaṃ loke visattikan ti; sa ve loke na
jiyyati. Ten\'; āha Bhagavā:\
\
          Sabbaso nāmarūpasmiṃ yassa n\'; atthi mamāyitaṃ,\
          asatā ca na socati, sa ve loke na jiyyatī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,15.17(=951): Yassa n\'; atthi idaṃ me ti paresaṃ vā pi
kiñcanaṃ,\
               mamattaṃ so asaṃvindaṃ n\'; atthi me ti na socati. \|\|
Nidd_I.15:17 \|\|]{.large}\
\
     Yassa n\'; atthi idaṃ me ti paresaṃ vā pi kiñcanan ti.\
Yassā ti arahato khīṇāsavassa. Yassa mayhaṃ vā idaṃ paresaṃ vā idan ti
kiñci rūpagataṃ vedanāgataṃ saññāgataṃ saṃkhāragataṃ viññāṇagataṃ
gahitaṃ parāmaṭṭhaṃ abhiniviṭṭhaṃ ajjhositaṃ adhimuttaṃ n\'; atthi na
saṃvijjati n\'; upalabbhati, pahīnaṃ samucchinnaṃ vūpasantaṃ
paṭipassaddhaṃ abhabbuppattikaṃ ñāṇagginā daḍḍhan ti, evam pi yassa n\';
atthi idaṃ me ti paresaṃ vā pi kiñcanaṃ.\
     Vuttaṃ h\'; etaṃ Bhagavatā: \*\* Nāyaṃ bhikkhave kāyo tumhākaṃ, na
pi aññesaṃ. Purāṇam idaṃ bhikkhave kammaṃ abhisaṃkhataṃ abhisañcetayitaṃ
vedaniyaṃ daṭṭhabbaṃ. Tatra bhikkhave sutavā ariyasāvako
paṭiccasamuppādaṃ yeva sādhukaṃ yoniso manasikaroti. Iti imasmiṃ sati
idaṃ hoti, imass\'; uppādā idaṃ uppajjati, imasmiṃ asati idaṃ na hoti,
imassa nirodhā idaṃ nirujjhati; yadidaṃ avijjāpaccayā saṃkhārā
saṃkhārapaccayā viññānaṃ . . . pe . . . evam etassa kevalassa
dukkhakkhandhassa samudayo hoti. Avijjāya tv eva asesavirāganirodhā
saṃkhāranirodho . . . pe . . . evam etassa kevalassa dukkhakkhandhassa
nirodho hoti, evam pi yassa n\'; atthi idaṃ me ti paresaṃ vā pi
kiñcanaṃ. Vuttaṃ h\'; etaṃ Bhagavatā:\
\
\
**\[page 438\]**\
*438 Aṭṭhakavaggo. \[S.N. 951*\
     \*Suññato lokaṃ avekkhassu Mogharāja sadā sato,\
     attānudiṭṭhiṃ ūhacca evaṃ maccutaro siyā:\
     evaṃ lokaṃ avekkhantaṃ maccurājā na passatī ti, evam pi yassa n\';
atthi idaṃ me ti paresaṃ vā pi kiñcanaṃ.\
     Vuttaṃ h\'; etaṃ Bhagavatā: \*\* Yaṃ bhikkhave na tumhākaṃ, taṃ
pajahatha; taṃ vo pahīnaṃ dīgharattaṃ hitāya sukhāya bhavissatī ti. Kiñ
ca bhikkhave na tumhākaṃ?\
Rūpaṃ bhikkhave na tumhākaṃ, taṃ pajahatha; taṃ vo pahīnaṃ dīgharattaṃ
hitāya sukhāya bhavissati. Vedanā saññā saṃkhārā viññāṇaṃ na tumhākaṃ,
taṃ pajahatha; taṃ pahīnaṃ dīgharattaṃ hitāya sukhāya bhavissati.\
Taṃ kiṃ maññatha bhikkhave yaṃ imasmiṃ Jetavane tiṇakaṭṭhasākhāpalāsaṃ,
taṃ jano hareyya vā ḍaheyya vā yathāpaccayaṃ vā kareyya, api nu tumhākaṃ
evam assa:\
amhe jano harati vā ḍahati vā yathāpaccayaṃ vā karotī ti?\
No h\'; etaṃ bhante. Taṃ kissa hetu? Na hi no etaṃ bhante attā vā
attaniyaṃ vā ti. Evaṃ eva kho bhikkhave yaṃ na tumhākaṃ, taṃ pajahatha;
taṃ vo pahīnaṃ dīgharattaṃ hitāya sukhāya bhavissatī ti. Kiñ ca
bhikkhave na tumhākaṃ? Rūpaṃ bhikkhave na tumhākaṃ, taṃ pajahatha; taṃ
vo pahīnaṃ dīgharattaṃ hitāya sukhāya bhavissati. Vedanā saññā saṃkhārā
viññāṇaṃ na tumhākaṃ, taṃ pajahatha; taṃ vo pahīnaṃ dīgharattaṃ hitāya
sukhāya bhavissatī ti, evam pi yassa n\'; atthi idaṃ me ti paresaṃ vā pi
kiñcanaṃ. Bhāsitam pi h\'; etaṃ:\
     {dblcross} Suddhagamasamuppādaṃ suddhasaṃkhārasantatiṃ\
     passantassa yathābhūtaṃ na bhayaṃ hoti, Gāmaṇi.\
     Tiṇakaṭṭhasamaṃ lokaṃ, yadā paññāya passati,\
     nāññaṃ patthayate kiñci aññatra appaṭisandhiyā.\
\
\
**\[page 439\]**\
*S.N. 951\] Attadaṇḍasuttaniddeso. 439*\
     Vajirā bhikkhunī Māraṃ pāpimantaṃ etad avoca:\
     \*Kan nu satto ti paccesi māra diṭṭhigataṃ nu te,\
     suddhasaṃkhārapuñjo \'yaṃ na-y-idha sattūpalabbhati.\
     Yathā pi aṅgasambhārā hoti sabbo ratho iti;\
     evaṃ khandhesu santesu hoti satto ti sammuti.\
     Dukkham eva hi sambhoti, dukkhaṃ tiṭṭhati veti ca,\
     nāññatra dukkhā sambhoti, nāññaṃ dukkhā nirujjhatī ti, evam pi
yassa n\'; atthi idaṃ me ti paresaṃ vā pi kiñcanaṃ.\
\*\* Evaṃ eva kho bhikkhave bhikkhu rūpaṃ sammannesati, yāvatā rūpassa
gati. Vedanaṃ saññaṃ saṃkhāre viññāṇaṃ sammannesati, yāvatā viññāṇassa
gati. Tassa rūpaṃ sammannesato yāvatā rūpasa gati, vedanaṃ saññaṃ
saṃkhāre viññāṇaṃ sammannesato yāvatā viññāṇassa gati, yam pi yassa
hoti, ahan ti vā maman ti vā asmī ti vā; tam pi tassa na hotī ti, evam
pi yassa n\'; atthi idaṃ me ti paresaṃ vā pi kiñcanaṃ.\
     {dblcross} Āyasmā Ānando Bhagavantam etad avoca: Suñño loko suñño
loko ti bhante vuccati. Kittāvatā nu kho bhante suñño loko ti vuccatī
ti? Yasmā kho Ānanda suññaṃ attena vā attaniyena vā, tasmā suñño loko ti
vuccatī ti. Kiñ c\'; Ānanda suññaṃ attena vā attaniyena vā? Cakkhu kho
Ānanda suññaṃ attena vā attaniyena vā, rūpā suññā, cakkhuviññāṇaṃ
suññaṃ, cakkhusamphasso suñño, yadidaṃ cakkhusamphassapaccayā uppajjati
vedayitaṃ sukhaṃ vā dukkhaṃ vā adukkha-m-asukhaṃ vā, tam pi suññaṃ.
Sotaṃ suññaṃ, saddaṃ suññaṃ, ghānaṃ suññaṃ, gandhaṃ suññaṃ, jivhā suññā,
rasā suññā, kāyo suñño, phoṭṭhabbā suññā, mano suñño, dhammo suñño,
manoviññāṇaṃ suññaṃ, manosamphasso suñño, yadidaṃ manosamphassapaccayā
uppajjati vedayitaṃ sukhaṃ vā dukkhaṃ vā adukkha-m-asukhaṃ vā,\
\
\
**\[page 440\]**\
*440 Aṭṭhakavaggo. \[S.N. 951*\
[\[\... content straddling page break has been moved to the page above
\...\]]{.red} tam pi suññaṃ attena vā attaniyena vā; yasmā kho Ānanda
suññaṃ attena vā attaniyena vā, tasmā suñño loko ti vuccatī ti, evam pi
yassa n\'; atthi idaṃ me ti paresaṃ vā pi kiñcanaṃ.\
     Mamattaṃ so asaṃvindan ti. Mamattā ti dve mamattā, taṇhāmamattañ ca
diṭṭhimamattañ ca . . . pe . . . idaṃ taṇhāmamattaṃ . . . pe . . . idaṃ
diṭṭhimamattaṃ. Taṇhāmamattaṃ pahāya diṭṭhimamattaṃ patiṇissajjitvā
mamattaṃ avindanto asaṃvindanto anadhigacchanto appaṭilabhanto ti,
mamattaṃ so asaṃvindaṃ.\
     N\'; atthi me ti na socatī ti vipariṇataṃ vā vatthuṃ na socati,
vipariṇatasmiṃ vā vatthusmiṃ na socati, cakkhu me vipariṇatan ti na
socati. Sotaṃ me . . . pe . . . sālohitā me vipariṇatā ti, na socati na
kilamati na paridevati na urattāḷiṃ kandati na sammohaṃ āpajjatī ti,
n\'; atthi me ti na socati. Ten\'; āha Bhagavā:\
\
          Yassa n\'; atthi idaṃ me ti paresaṃ vā pi kiñcanaṃ,\
          mamattaṃ so asaṃvindaṃ n\'; atthi me ti na socatī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,15.18(=952): Aniṭṭhurī anānugiddho anejo sabbadhī samo,\
               tam ānisaṃsaṃ pabrūmi pucchito avikampinaṃ. \|\|
Nidd_I.15:18 \|\|]{.large}\
\
     Aniṭṭhurī anānugiddho anejo sabbadhī samo ti. Katamaṃ niṭṭhuriyaṃ?
Idh\'; ekacco niṭṭhurī hoti
paralābhasakkāragarukāramānanavandanapūjanāsu issati upasuyyati issaṃ
bandhati; yaṃ evarūpaṃ niṭṭhuriyaṃ, niṭṭhuriyakammaṃ issā issāyanā
issayitattaṃ ussuyā ussuyanā ussuyitattaṃ; idaṃ vuccati niṭṭhuriyaṃ.
Yass\'; etaṃ niṭṭhuriyaṃ pahīnaṃ samucchinnaṃ vūpasantaṃ paṭipassaddhaṃ
abhabbuppattikaṃ ñāṇagginā daḍḍhaṃ; so vuccati aniṭṭhurī ti, aniṭṭhurī.
Anānugiddho ti gedho vuccati taṇhā; yo rāgo sārāgo . . . pe . . .
abhijjhā lobho akusalamūlaṃ.\
\
\
**\[page 441\]**\
*S.N. 952\] Attadaṇḍasuttaniddeso. 441*\
Yass\'; eso gedho pahīno samucchinno vūpasanto paṭipassaddho
abhabbuppattiko ñāṇagginā daḍḍho; so vuccati anānugiddho. So rūpe
agiddho . . . pe . . . diṭṭhasutamutaviññātabbesu dhammesu agiddho
agadhito amucchito anajjhopanno vītagedho vigatagedho cattagedho
vantagedho muttagedho pahīnagedho paṭinissaṭṭhagedho vītarāgo vigatarāgo
cattarago vantarāgo muttarāgo pahīnarāgo paṭinissaṭṭharāgo nicchāto
nibbuto sītibhūto sukhappaṭisaṃvedī brahmabhūtena attanā viharatī ti,
aniṭṭhurī anānugiddho.\
     Anejo sabbadhī samo ti. Ejā vuccati tanhā, yo rāgo sārāgo . . . pe
. . . abhijjhā lobho akusalamūlaṃ. Yass\'; esā ejā taṇhā pahīnā
samucchinnā vūpasantā paṭipassaddhā abhabbuppattikā ñāṇagginā daḍḍhā, so
vuccati anejo.\
Ejāya pahīnattā anejo so lābhe pi na iñjati, alābhe pi na iñjati, yase
pi na iñjati, ayase pi na iñjati, pasaṃsāya pi na iñjati, nindāya pi na
iñjati, sukhe pi na iñjati, dukkhe pi na iñjati na calati na vedhati
na-ppavedhati na sampavedhatī ti, anejo. Sabbadhī samo ti. Sabbaṃ
vuccati dvādasāyatanāni; cakkhu c\'; eva rūpā ca . . . pe . . . mano
c\'; eva dhammā ca. Yato ajjhattikabāhiresu āyatanesu chandarāgo pahīno
hoti ucchinnamūlo tālāvatthukato anabhāvaṅgato āyatiṃ anuppādadhammo, so
vuccati sabbattha samo sabbattha tādi sabbattha majjhatto sabbattha
upekkhako ti, anejo sabbadhī samo.\
     Tam ānisaṃsaṃ pabrūmi pucchito avikampinan ti avikampinaṃ
puggalānaṃ phuṭṭho pucchito yācito ajjhesito pasādito ime cattāro
ānisaṃse pabrūmi. Yo so aniṭṭhurī anānugiddho anejo sabbadhī samo ti
brūmi ācikkhāmi pakāsemī ti, tam ānisaṃsaṃ pabrūmi pucchito avikampinaṃ.
Ten\'; āha Bhagavā:\
\
          Aniṭṭhurī anānugiddho anejo sabbadhī samo,\
          tam ānisaṃsaṃ pabrūmi pucchito avikampinan ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
**\[page 442\]**\
*442 Aṭṭhakavaggo. \[S.N. 953*\
\
  [Sn_IV,15.19(=953): Anejassa vijānato n\'; atthi kāci nisaṃkhiti,\
               virato so viyārambhā khemaṃ passati sabbadhi. \|\|
Nidd_I.15:19 \|\|]{.large}\
\
     Anejassa vijānato ti. Ejā vuccati taṇhā, yo rāgo sārāgo . . . pe .
. . abhijjhā lobho akusalamūlaṃ. Yass\'; esā ejā taṇhā pahīnā
samucchinnā vūpasantā paṭipassaddhā abhabbuppattikā ñāṇagginā daḍḍhā, so
vuccati anejo. Ejāya pahīnattā anejo, so lābhe pi na iñjati, alābhe pi
na iñjati, yase pi na iñjati, ayase pi na iñjati, nindāya pi na iñjati,
pasaṃsāya pi na iñjati, sukhe pi na iñjati, dukkhe pi na iñjati na
calati na vedhati na-ppavedhati na sampavedhati, anejassa. Vijānato ti
jānato ājānato vijānato paṭivijānato paṭivijjhato sabbe saṃkhārā aniccā
ti jānato ājānato vijānato paṭivijānato paṭivijjhato, sabbe saṃkhārā
dukkhā ti . . . pe . . . yaṃkiñci samudayadhammaṃ sabban taṃ
nirodhadhamman ti jānato ājānato vijānato paṭivijānato paṭivijjhato ti,
anejassa vijānato.\
     N\'; atthi kāci nisaṃkhitī ti nisaṃkhitiyo vuccanti
puññābhisaṃkhāro, apuññābhisaṃkhāro, āneñjābhisaṃkhāro. Yato
puññābhisaṃkhāro ca apuññābhisaṃkhāro ca āneñjābhisaṃkhāro ca pahīnā
honti ucchinnamūlā tālāvatthukatā anabhāvaṅgatā āyatiṃ anuppādadhammā;
ettāvatā nisaṃkhitiyo n\'; atthi na saṃvijjanti n\'; upalabbhanti,
pahīnā samucchinnā vūpasantā patipassaddhā abhabbuppattikā ñāṇagginā
daḍḍhā ti, n\'; atthi kāci nisaṃkhiti.\
     Virato so viyārambhā ti viyārambhā vuccati puññābhisaṃkhāro
apuññābhisaṃkhāro āneñjābhisaṃkhāro. Yato puññābhisaṃkhāro ca
apuññābhisaṃkhāro ca āneñjābhisaṃkhāro ca pahīnā honti ucchinnamūlā
tālāvatthukatā {anabhāvaṃgatā} āyatiṃ anuppādadhammā;\
\
\
**\[page 443\]**\
*S.N. 954\] Attadaṇḍasuttaniddeso. 443*\
[\[\... content straddling page break has been moved to the page above
\...\]]{.red} ettāvatā viyārambhā ārato assa virato paṭivirato nikkhito
nissaṭṭho vippamutto visaṃyutto vimariyādikatena cetasā vihareyyā ti,
virato so viyārambhā.\
     Khemaṃ passati sabbadhī ti bhayakaro rāgo, bhayakaro doso,
bhayakaro moho . . . pe . . . bhayakarā kilesā. Bhayakarassa rāgassa
pahīnattā . . . pe . . .bhayakarānaṃ kilesānaṃ pahīnattā sabbattha
khemaṃ passati, sabbattha abhayaṃ passati, sabbattha anītikaṃ passati,
sabbattha anupaddavaṃ passati, sabbattha anupasaggaṃ passati, sabbattha
passaddhaṃ passatī ti, khemaṃ passati sabbadhi. Ten\'; āha Bhagavā:\
\
          Anejassa vijānato n\'; atthi kāci nisaṃkhiti,\
          virato so viyārambhā khemaṃ passati sabbadhī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
  [Sn_IV,15.20(=954): Na samesu na omesu na ussesu vadate muni,\
               santo so vītamaccharo nādeti na nirassatī ti Bhagavā.
\|\| Nidd_I.15:20 \|\|]{.large}\
\
     Na samesu na omesu na ussesu vadate munī ti. Monaṃ vuccati ñāṇaṃ;
yā paññā pajānanā . . . pe . . . saṅgajālam aticca so munī ti, muni.
Seyyo \'ham asmī ti vā sadiso \'ham asmī ti vā hīno \'ham asmī ti vā na
vadati na katheti na bhaṇati na dīpayati na voharatī ti, na samesu na
omesu na ussesu vadate muni.\
     Santo so vītamaccharo ti. Santo ti rāgassa santattā santo, dosassa
mohassa . . . pe . . . sabbākusalābhisaṃkhārānaṃ santattā samitattā
vūpasamitattā vijjhātattā nibbutattā vigatattā paṭipassaddhattā santo
upasanto vūpasanto nibbuto paṭipassaddho ti,\
\
\
**\[page 444\]**\
*444 Aṭṭhakavaggo. \[S.N. 954*\
[\[\... content straddling page break has been moved to the page above
\...\]]{.red} santo so. Vītamaccharo ti pañca macchariyāni,
āvāsamacchariyaṃ . . . pe . . . gāho vuccati macchariyaṃ. Yass\'; etaṃ
macchariyaṃ pahīnaṃ samucchinnaṃ vūpasantaṃ paṭipassaddhaṃ
abhabbuppattikaṃ ñāṇagginā daḍḍhaṃ, so vuccati vītamaccharo
vigatamaccharo cattamaccharo vantamaccharo muttamaccharo pahīnamaccharo
paṭinissaṭṭhamaccharo ti, santo so vītamaccharo.\
     Nādeti na nirassatī ti, Bhagavā ti. Nādetī ti rūpaṃ nādeti nādiyati
na upādiyati na gaṇhāti na parāmasati nābhinivisati, vedanaṃ saññaṃ
saṃkhāre viññāṇaṃ gatiṃ upapattiṃ paṭisandhiṃ bhavaṃ saṃsāraṃ vaṭṭaṃ
nādeti nādiyati na upādiyati na gaṇhāti na parāmasati nābhinivisatī ti,
nādeti. Na nirassatī ti rūpaṃ na pajahati na vinodeti na byantīkaroti na
anabhāvaṃ gameti; vedanaṃ saññaṃ saṃkhāre viññāṇaṃ gatiṃ upapattiṃ
paṭisandhiṃ bhavaṃ saṃsāraṃ vaṭṭaṃ na pajahati na vinodeti na
byantīkaroti na anabhāvaṃ gameti, na nirassati. Bhagavā ti
gāravādhivacanaṃ . . . pe . . . sacchikā paññatti yadidaṃ Bhagavā ti.
Ten\'; āha Bhagavā:\
\
          Na samesu na omesu na ussesu vadate muni,\
          santo so vītamaccharo nādeti na nirassatī ti Bhagavā.\
\
\
     PAṆṆARASAMO ATTADAṆḌASUTTANIDDESO NIṬṬHITO.\
\
\
**\[page 445\]**\
*445*\
SOḶASAMO SĀRIPUTTASUTTANIDDESO.\
\
  [Sn_IV,16.1(=955): Na me diṭṭho ito pubbe\
               icc-āyasmā Sāriputto na suto uda kassaci\
               evaṃ vagguvado satthā tusitā gaṇim-āgato. \|\|
Nidd_I.16:1 \|\|]{.large}\
\
     Na me diṭṭho ito pubbe ti ito pubbe na mayā diṭṭhapubbo so Bhagavā
iminā cakkhunā iminā attabhāvena. Yadā Bhagavā tāvatiṃsabhavane
pāricchattakamūle paṇḍukambalasilāyaṃ vassaṃ vuṭṭho devagaṇaparivuto
majjhe maṇimayena sopāṇena Saṅkassanagaraṃ otiṇṇo imaṃ dassanaṃ pubbe na
diṭṭho ti, na me diṭṭho ito pubbe.\
     Icc-āyasmā Sāriputto ti. Iccā ti padasandhi padasaṃsaggo
padapāripūri akkharasamavāyo byañjanasiliṭṭhatā padānupubbatā-m-etaṃ,
iccā ti. Āyasmā ti piyavacanaṃ guruvacanaṃ sagāravasappaṭissavacanam
etaṃ, āyasmā ti. Sāriputto ti tassa therassa nāmaṃ saṃkhā
samaññāpaññatti vohāro nāmaṃ nāmakammaṃ nāmadheyyaṃ nirutti byañjanaṃ
abhilāpo ti, icc-āyasmā Sāriputto.\
     Na suto uda kassacī ti. Nā ti paṭikkhepo. Udā ti padasandhi
padasaṃsaggo padapāripūri akkharasamavāyo byañjanasiliṭṭhatā
padānupubbatā-m-etaṃ, udā ti. Kassacī ti kassaci khattiyassa vā
brāhmaṇassa vā vessassa vā suddassa vā gahaṭṭhassa vā pabbajitassa vā
devassa vā manussassa vā ti, na suto uda kassaci.\
\
\
**\[page 446\]**\
*446 Aṭṭhakavaggo. \[S.N. 955*\
     Evaṃ vagguvado satthā ti evaṃ vagguvado madhuravado pemaniyavado
hadayaṅgamavado karavikarudamañjussaro. Aṭṭhaṅgasamannāgato kho pana
tassa Bhagavato mukhato ghoso niccharati, visaṭṭho ca suviññeyyo ca
mañju ca savanīyo ca bindhu ca avisārī ca gambhīro ca ninnādī ca. Yadā
parisaṃ kho pana so Bhagavā sarena viññāpeti; na tassa bahiddhā parisāya
ghoso niccharati.\
Brahmassaro kho pana so Bhagavā karavikabhāṇī ti, evaṃ vagguvado. Satthā
ti satthā Bhagavā satthavāho. Yathā satthavāho satthe kantāraṃ tāreti,
corakantāraṃ tāreti, vāḷakantāraṃ tāreti, dubbhikkhakantāraṃ tāreti,
nirudakantāraṃ tāreti uttāreti nitthāreti patāreti khemantabhūmiṃ
sampāpeti; evam eva Bhagavā satthavāho satte kantāraṃ tāreti;
jātikantāraṃ tāreti, jarākantāraṃ tāreti, byādhikantāraṃ tāreti . . . pe
. . . maraṇasokaparidevadukkhadomanassupāyāsakantāraṃ tāreti,
rāgakantāraṃ tāreti, dosamohamānadiṭṭhikilesaduccaritakantāraṃ tāreti,
rāgagahaṇaṃ tāreti, dosamohamānadiṭṭhigahaṇaṃ tāreti, kilesagahaṇaṃ
tāreti uttāreti nitthāreti patāreti khemantaṃ amataṃ nibbānaṃ sampāpetī
ti, evam pi Bhagavā satthavāho. Athavā Bhagavā netā vinetā anunetā
saññāpetā nijjhāpetā pekkhatā pasādetā ti, evam pi Bhagavā satthavāho.\
Athavā Bhagavā anuppannassa maggassa uppādetā, asañjātassa maggassa
sañjānetā, anakkhātassa maggassa akkhātā, maggaññū maggavidū
maggakovido. Maggānugā ca pana etarahi sāvakā viharanti
pacchāsamannāgatā ti, evam pi Bhagavā satthavāho ti, evaṃ vagguvado
satthā.\
     Tusitā gaṇi-m-āgato ti Bhagavā tusitā kāyā cavitvā sato sampajāno
mātukucchiṃ okkanto ti, evam pi tusitā gaṇim-āgato.\
\
\
**\[page 447\]**\
*S.N. 956\] Sāriputtasuttaniddeso. 447*\
     Athavā tusitā vuccanti devā. Te tuṭṭhā santuṭṭhā attamanā pamuditā
pītisomanassajātā, tusitadevalokato gaṇi-m-āgato ti, evam pi tusitā
gaṇi-m-āgato.\
     Athavā tusitā vuccanti arahanto. Te tuṭṭhā santuṭṭhā attamanā
paripuṇṇasaṃkappā arahantānaṃ gaṇi-m-āgato ti, evam pi tusitā
gaṇi-m-āgato.\
     Gaṇī ti gaṇī, Bhagavā gaṇācariyo ti gaṇī, gaṇassa satthā ti gaṇī,
gaṇaṃ pariharatī ti gaṇī, gaṇaṃ ovadatī ti gaṇī, gaṇam anusāsatī ti
gaṇī, visārado gaṇaṃ upasaṅkamatī ti gaṇī, gaṇassa sussati, sotaṃ
odahati, aññācittaṃ upaṭṭhapetī ti gaṇi, gaṇaṃ akusalā vuṭṭhāpetvā
kusale patiṭṭhāpetī ti gaṇī, bhikkhugaṇassa gaṇī, bhikkhunīgaṇassa gaṇī,
upāsakagaṇassa gaṇī, upāsikāgaṇassa ganī, rājagaṇassa gaṇī,
khattiyagaṇassa brāhmaṇagaṇassa vessagaṇassa suddagaṇassa devagaṇassa
gaṇī, brahmagaṇassa gaṇī saṅghī gaṇī gaṇācariyo. Āgato upagato
samupagato sampatto Saṅkassanagaran ti, tusitā gaṇi-m-āgato. Ten\'; āha
Sāriputtatthero:\
\
          Na me diṭṭho ito pubbe icc-āyasmā Sāriputto na suto uda
kassaci\
          evaṃ vagguvado satthā tusitā gaṇi-m-āgato ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,16.2(=956): Sadevakassa lokassa, yathā dissati cakkhumā:\
               sabbaṃ tamaṃ vinodetvā eko ca ratim ajjhagā. \|\|
Nidd_I.16:2 \|\|]{.large}\
\
     Sadevakassa lokassā ti sadevakassa lokassa samārakassa
sabrahmakassa sassamaṇabrāhmaṇiyā pajāya sadevamanussāyā ti, sadevakassa
lokassa.\
     Yathā dissati cakkhumā ti yathā Bhagavantaṃ tāvatiṃsabhavane
pāricchattakamūle paṇḍukambalasilāyaṃ nisinnaṃ dhammaṃ desentaṃ devatā
passanti, tathā manussā passanti.\
\
\
**\[page 448\]**\
*448 Aṭṭhakavaggo. \[S.N. 956*\
[\[\... content straddling page break has been moved to the page above
\...\]]{.red} Yathā manussā passanti, tathā devatā passanti.\
Yathā devānaṃ dissati, tathā manussānaṃ dissati. Yathā manussānaṃ
dissati, tathā devānaṃ dissatī ti, evam pi yathā dissati cakkhumā. Yathā
vā pan\'; ete bhonto samaṇabrāhmaṇā adantā dantavaṇṇena dissanti, asantā
santavaṇṇena dissanti, anupasantā upasantavaṇṇena dissanti, anibbutā
nibbutavaṇṇena dissanti; patirūpako mattikākuṇḍalo va lohamāso va
suvaṇṇacchanno caranti loke parivāracchannā anto asuddhā bahi sobhamānā
ti, na Bhagavā evam pi dissati. Bhagavā bhūtena tacchena tathena
yāthāvena aviparittena sabhāvena danto dantavaṇṇena dissati, santo
santavaṇṇena dissati, upasanto upasantavaṇṇena dissati, nibbuto
nibbutavaṇṇena dissati, akampita-iriyāpathā ca buddhā bhagavanto
paṇidhisampannā ti, evam pi yathā dissati cakkhumā. Athavā Bhagavā
visuddhasaddo bhaṭakittisaddasiloko nāgabhavane ca supaṇṇabhavane ca
yakkhabhavane ca asurabhavane ca gandhabbabhavane ca mahārājabhavane ca
indabhavane ca brahmabhavane ca etādiso ca tādiso ca tato ca bhiyyo ti,
evam pi yathā dissati cakkhumā. Athavā Bhagavā dasabalehi samannāgato
catūhi vesārajjehi catūhi paṭisambhidāhi chahi abhiññāhi chahi
buddhadhammehi tejena ca balena ca guṇena ca viriyena ca paññāya ca
dissati ñāyati paññāyati.\
     \*Dūre santo pakāsenti himavanto va pabbato\
     asant\'; ettha na dissanti rattiṃ khittā yathā sarā ti; evam pi
yathā dissati cakkhumā.\
     Cakkhumā ti. Bhagavā pañcahi cakkhūhi cakkhumā; maṃsacakkhunā pi
cakkhumā, dibbena cakkhunā pi cakkhumā, paññācakkhunā pi cakkhumā,
buddhacakkhunā pi cakkhumā, samantacakkhunā pi cakkhumā.\
\
\
**\[page 449\]**\
*S.N. 956\] Sāriputtasuttaniddeso. 449*\
     Kathaṃ Bhagavā maṃsacakkhunā pi cakkhumā? Maṃsacakkhumhi Bhagavato
pañca vaṇṇā saṃvijjanti: nīlo ca vaṇṇo, pītako ca vaṇṇo, lohitako ca
vaṇṇo, kaṇho ca vaṇṇo, odāto ca vaṇṇo; yattha ca Bhagavato akkhilomāni
patiṭṭhitāni, taṃ nīlaṃ hoti sunīlaṃ pāsādikaṃ dassaneyyaṃ
ummārapupphasamānaṃ. Tassa parato pītakaṃ hoti supītakaṃ suvaṇṇavaṇṇaṃ
pāsādikaṃ dassaneyyaṃ kaṇṇikārapupphasamānaṃ. Ubhato ca akkhikuṭāni
Bhagavato lohitakāni honti sulohitakāni pāsādikāni dassaneyyāni
indagopakasamāni. Majjhe kaṇhaṃ hoti sukaṇhaṃ alūkhaṃ siniddhaṃ
pāsādikaṃ dassaneyyaṃ aḷārikaṭṭhakasamānaṃ. Tassa parato odātaṃ hoti
su-odātaṃ setaṃ paṇḍaraṃ pāsādikaṃ dassaneyyaṃ osadhitārakasamānaṃ.\
Tena Bhagavā pākatikena maṃsacakkhunā attabhāvapariyāpannena
purimasucaritakammābhinibbattena samantā yojanaṃ passati divā c\'; eva
rattiñ ca. Yadā pi caturaṅgasamannāgato andhakāro hoti, suriyo ca
atthaṅgamito hoti, kālapakkho ca uposatho hoti, tibbo ca vanasaṇḍo hoti,
mahā ca akālamegho abbhuṭṭhito hoti; evarūpe pi caturaṅgasamannāgate
andhakāre samantā yojanaṃ passati. N\'; atthi so kūṭo vā kavāṭaṃ vā
pākāro vā pabbato vā gaccho vā latā vā āvaraṇaṃ rūpānaṃ dassanāya. Ekañ
ce tilaphalaṃ nimittaṃ katvā tilavāhe pakkhipeyya, tañ ñeva tilaphalaṃ
uddhareyya, evaṃ parisuddhaṃ Bhagavato pākatikaṃ maṃsacakkhu; evaṃ
Bhagavā maṃsacakkhunā pi cakkhumā.\
     Kathaṃ Bhagavā dibbena cakkhunā pi cakkhumā?\
Bhagavā dibbena cakkhunā visuddhena atikkantamānusakena satte passati
cavamāne upapajjamāne, hīne paṇīte suvaṇṇe dubbaṇṇe sugate duggate
yathākammūpage satte pajānāti:\
\
\
**\[page 450\]**\
*450 Aṭṭhakavaggo. \[S.N. 956*\
[\[\... content straddling page break has been moved to the page above
\...\]]{.red} ime vata bhonto sattā kāyaduccaritena samannāgatā
vacīduccaritena samannāgatā manoduccaritena samannāgatā ariyānaṃ
upavādakā micchādiṭṭhikā micchādiṭṭhikammasamādānā, te kāyassa bhedā
paraṃ maraṇā apāyaṃ duggatiṃ vinipātaṃ nirayaṃ upapannā; ime vā pana
bhonto sattā kāyasucaritena samannāgatā vacīsucaritena samannāgatā
manosucaritena samannāgatā ariyānaṃ anupavādakā sammādiṭṭhikā
sammādiṭṭhikammasamādānā, te kāyassa bhedā paraṃ maraṇā sugatiṃ saggaṃ
lokaṃ upapannā ti; iti dibbena cakkhunā visuddhena atikkantamānusakena
satte passati cavamāne upapajjamāne, hīne paṇīte suvaṇṇe dubbaṇṇe sugate
duggate yathākammūpage satte pajānāti. Ākaṃkhamāno ca Bhagavā ekam pi
lokadhātuṃ passeyya, dve pi lokadhātuyo passeyya, tisso pi lokadhātuyo
passeyya, catusso pi lokadhātuyo passeyya, pañca pi lokadhātuyo
passeyyo, dasa pi lokadhātuyo passeyya, vīsam pi lokadhātuyo passeyya,
tiṃsam pi lokadhātuyo passeyya, cattāḷīsam pi lokadhātuyo passeyya,
paññāsaṃ pi lokadhātuyo passeyya, sahassim pi cūḷanikaṃ lokadhātuṃ
passeyya, dvisahassim pi majjhimikaṃ lokadhātuṃ passeyya, tisahassim pi
mahāsahassim pi lokadhātuṃ passeyya. So yāvatakaṃ ākaṅkheyya, tāvatakaṃ
passeyya; evaṃ parisuddhaṃ Bhagavato dibbacakkhu; evaṃ Bhagavā dibbena
cakkhunā pi cakkhumā.\
     Kathaṃ Bhagavā paññācakkhunā pi cakkhumā? Bhagavā mahāpañño
puthupañño hāsapañño javanapañño tikkhapañño nibbedhikapañño
paññappabhedakusalo pabhinnañāṇo adhigatapaṭisambhido
catuvesārajjappatto dasabaladhārī purisāsabho purisasīho purisanāgo
purisājañño purisadhoreyho anantañāṇo anantatejo anantayaso aḍḍho
mahaddhano dhanavā netā vinetā anunetā saññāpetā nijjhāpetā pekkhatā
pasādetā.\
\
\
**\[page 451\]**\
*S.N. 956\] Sāriputtasuttaniddeso. 451*\
[\[\... content straddling page break has been moved to the page above
\...\]]{.red} So hi Bhagavā anuppannassa maggassa uppādetā, asañjātassa
maggassa sañjānetā, anakkhātassa maggassa akkhātā, maggaññū maggavidū
maggakovido. Maggānugā ca pana etarahi sāvakā viharanti pacchā
samannāgatā. So hi Bhagavā jānaṃ jānāti passaṃ passati, cakkhubhūto
ñāṇabhūto dhammabhūto brahmabhūto vattā pavattā atthassa ninnetā
amatassa dātā dhammasāmi tathāgato. N\'; atthi tassa Bhagavato añātaṃ
adiṭṭhaṃ aviditaṃ asacchikataṃ aphusitaṃ paññāya.
Atītānāgatapaccuppannaṃ upādāya sabbe dhammā sabbākārena Buddhassa
Bhagavato ñāṇamukhe āpāthaṃ āgacchanti. Yan kiñci neyyaṃ nāma atthi
jānitabbaṃ attattho vā, parattho vā, ubhayattho vā, diṭṭhidhammiko vā
attho, samparāyiko vā attho, uttāno vā attho, gambhīro vā attho, gūḷho
vā attho, paṭicchanno vā attho, neyyo vā attho, nīto vā attho, anavajjo
vā attho, nikkileso vā attho, vodāno vā attho, paramattho vā, sabban taṃ
antobuddhañāṇe parivattati. Atīte Buddhassa Bhagavato appaṭihataṃ ñāṇaṃ,
anāgate appaṭihataṃ ñāṇaṃ, paccuppanne appaṭihaṭaṃ ñāṇaṃ. Sabbaṃ
kāyakammaṃ Buddhassa Bhagavato ñāṇānuparivatti. Sabbaṃ vacīkammaṃ sabbaṃ
manokammaṃ Buddhassa Bhagavato ñāṇānuparivatti.\
Yāvatakaṃ neyyaṃ, tāvatakaṃ ñānaṃ; yāvatakaṃ ñāṇaṃ, tāvatakaṃ neyyaṃ;
neyyapariyantikaṃ ñāṇaṃ, ñāṇapariyantikaṃ neyyaṃ; neyyaṃ atikkamitvā
ñāṇaṃ na-ppavattati, ñāṇaṃ atikkamitvā neyyapatho n\'; atthi;
aññamaññapariyantaṭṭhāyino te dhammā. Yathā dvinnaṃ samuggapaṭalānaṃ
sammāphusitānaṃ heṭṭhimaṃ samuggapaṭalaṃ uparimaṃ nātivattati, uparimaṃ
samuggapaṭalaṃ heṭṭhimaṃ nātivattati; aññamaññapariyantaṭṭhāyino honti;
evam eva Buddhassa Bhagavato neyyañ ca ñāṇañ ca
aññamaññapariyantaṭṭhāyino.\
\
\
**\[page 452\]**\
*452 Aṭṭhakavaggo. \[S.N. 956*\
[\[\... content straddling page break has been moved to the page above
\...\]]{.red} Yāvatakaṃ neyyaṃ, tāvatakaṃ ñāṇaṃ; yāvatakaṃ ñāṇaṃ,
tāvatakaṃ neyyaṃ; neyyapariyantikaṃ ñāṇaṃ, ñānapariyantikaṃ neyyaṃ,
neyyaṃ atikkamitvā ñāṇaṃ na-ppavattati. Ñāṇaṃ atikkamitvā neyyapatho
n\'; atthi; aññamaññapariyantaṭṭhāyino te dhammā.\
     Sabbadhammesu Buddhassa Bhagavato ñāṇaṃ parivattati. Sabbe dhammā
Buddhassa Bhagavato āvajjanapaṭibaddhā ākaṅkhapaṭibaddhā
manasikārapaṭibaddhā cittuppādapaṭibaddhā. Sabbasattesu Buddhassa
Bhagavato ñāṇaṃ parivattati. Sabbesaṃ sattānaṃ Bhagavā āsayaṃ jānāti,
anusayaṃ jānāti, caritaṃ jānāti, adhimuttiṃ jānāti, apparajakkhe
mahārajakkhe tikkhindriye mudindriye svākāre dvākāre suviññāpaye
duviññāpaye bhabbābhabbe satte pajānāti. Sadevako loko samārako
sabrahmako sassamaṇabrāhmaṇī pajā sadevamanussā antobuddhañāṇe
parivattati. Yathā ye keci macchakacchapā antamaso timitimiṅgalaṃ
upādāya antomahāsamudde parivattanti, evam eva sadevako loko samārako
sabrahmako sassamaṇabrāhmaṇī pajā sadevamanussā antobuddhañāṇe
parivattati. Yathā ye keci pakkhī antamaso garuḷaṃ venateyyaṃ upādāya
ākāsassa padese parivattanti, evam eva ye pi te Sāriputtasamā paññāya,
te pi buddhañāṇassa padese parivattanti. Buddhañāṇaṃ devamanussānaṃ
paññaṃ pharitvā abhibhavitvā tiṭṭhati. Ye pi te khattiyapaṇḍitā
brāhmaṇapaṇḍitā gahapatipaṇḍitā samaṇapaṇḍitā nipuṇā kataparappavādā
vālavedhirūpā vobhinantā maññe caranti paññāgatena diṭṭhigatāni, te
pañhaṃ abhisaṅkharitvā abhisaṅkharitvā tathāgataṃ upasaṅkamitvā
pucchanti. Kathitā ca visajjitā ca te pañhā Bhagavatā honti
niddiṭṭhakāraṇā upakkhittakā ca. Te Bhagavato sampajjanti. Atha kho
Bhagavā tattha atirocati,\
\
\
**\[page 453\]**\
*S.N. 956\] Sāriputtasuttaniddeso. 453*\
[\[\... content straddling page break has been moved to the page above
\...\]]{.red} yadidaṃ paññāyā ti; evaṃ Bhagavā paññācakkhunā pi
cakkhumā.\
     Kathaṃ Bhagavā buddhacakkhunā pi cakkhumā? Bhagavā buddhacakkhunā
lokaṃ volokento addasa satte apparajakkhe mahārajakkhe tikkhindriye
mudindriye svākāre dvākāre suviññāpaye duviññāpaye app\'; ekacce
paralokavajjabhayadassāvino viharante. Seyyathā pi nāma uppaliniyaṃ vā
paduminiyaṃ vā puṇḍarīkiniyaṃ vā app\'; ekaccāni uppalāni vā padumāni vā
puṇḍarīkāni vā udake jātāni udake saṃvaddhāni udakānuggatāni
antonimuggapositāni. App\'; ekaccāni uppalāni vā padumāni vā puṇḍarīkāni
vā udake jātāni udake saṃvaddhāni samodakaṭṭhitāni. App\'; ekaccāni
uppalāni vā padumāni vā puṇḍarīkāni vā udake jātāni udake saṃvaddhāni
udakā accuggamma tiṭṭhanti anupalittāni udakena; evam eva Bhagavā
buddhacakkhunā lokaṃ volokento addasa satte apparajakkhe mahārajakkhe
tikkhindriye mudindriye svākāre dvākāre suviññāpaye duviññāpaye app\';
ekacce paralokavajjabhayadassāvino viharante.\
Jānāti Bhagavā: ayaṃ puggalo rāgacarito, ayaṃ dosacarito, ayaṃ
mohacarito, ayaṃ vitakkacarito, ayaṃ saddhācarito, ayaṃ ñāṇacarito ti.
Rāgacaritassa Bhagavā puggalassa asubhakathaṃ katheti. Dosacaritassa
Bhagavā puggalassa mettābhāvanaṃ ācikkhati. Mohacaritaṃ Bhagavā puggalaṃ
uddesaparipucchāya kālena dhammasavane kālena dhammasākacchāya
garusaṃvāse niveseti. Vitakkacaritassa Bhagavā puggalassa ānāpānasatiṃ
ācikkhati. Saddhācaritassa Bhagavā puggalassa pāsādanīyaṃ nimittaṃ
ācikkhati buddhasubodhiṃ dhammasudhammataṃ saṅghasupaṭipattiṃ sīlāni ca
attano. Ñāṇacaritassa Bhagavā puggalassa vipassanānimittaṃ ācikkhati
aniccākāraṃ dukkhākāraṃ anattākāraṃ.\
     \*Sele yathā pabbatamuddhaniṭṭhito\
     yathā pi passe janataṃ samantato,\
     tathūpamaṃ dhammamayaṃ Sumedha\
\
\
**\[page 454\]**\
*454 Aṭṭhakavaggo. \[S.N. 956*\
     pāsādam āruyha samantacakkhu,\
     sokāvatiṇṇaṃ janatam-m-apetasoko\
     avekkhassu jātijarābhibhūtan ti; evaṃ Bhagavā buddhacakkhunā pi
cakkhumā.\
     Kathaṃ Bhagavā samantacakkhunā pi cakkhumā? Samantacakkhu vuccati
sabbaññutañāṇaṃ. Bhagavā sabbaññutañāṇena upeto samupeto upagato
samupagato upapanno samupapanno samannāgato. Na tassa adiṭṭham idh\';
atthi kiñci atho aviññātaṃ ajānitabbaṃ, sabbaṃ abhiññāsi, yad atthi
neyyaṃ; tathāgato tena samantacakkhū ti; evaṃ Bhagavā samantacakkhunā pi
cakkhumā ti, yathā dissati cakkhumā.\
     Sabbaṃ tamaṃ vinodetvā ti sabbaṃ rāgatamaṃ dosatamaṃ mohatamaṃ
mānatamaṃ diṭṭhitamaṃ kilesatamaṃ duccaritatamaṃ andhakaraṇaṃ
acakkhukaraṇaṃ aññāṇakaraṇaṃ paññānirodhikaṃ vighātapakkhikaṃ
anibbānasaṃvattanikaṃ nuditvā panuditvā pajahitvā vinoditvā
byantīkaritvā anabhāvaṃ gametvā ti, sabbaṃ tamaṃ vinodetvā.\
     Eko ca ratim ajjhagā ti. Eko Bhagavā pabbajjāsaṅkhātena eko,
adutiyatthena eko, taṇhāya pahānaṭṭhena eko, ekantavītarāgo ti eko,
ekantavītadoso ti eko, ekantavītamoho ti eko, ekantanikkileso ti eko,
ekāyanamaggaṃ gato ti eko, anuttaraṃ sammāsambodhiṃ abhisambuddho ti
eko.\
     Kathaṃ Bhagavā pabbajjāsaṅkhātena eko? Bhagavā daharo va samāno
susu kāḷakeso bhaddena yobbaññena samannāgato paṭhamena vayasā
akāmakānaṃ mātāpitūnaṃ assumukhānaṃ rudantānaṃ vilapantānaṃ, ñātisaṅghaṃ
pahāya, sabbaṃ yasapalibodhaṃ chinditvā, puttadārapalibodhaṃ chinditvā,
ñātipalibodhaṃ chinditvā, mittāmaccapalibodhaṃ chinditvā,
sannidhipalibodhaṃ chinditvā, kesamassuṃ ohāretvā, kāsāyāni vatthāni
acchādetvā, agārasmā anagāriyaṃ pabbajitvā, ākiñcanabhāvaṃ upagantvā eko
carati viharati iriyati vattati pāleti yapeti yāpeti;\
\
\
**\[page 455\]**\
*S.N. 956\] Sāriputtasuttaniddeso. 455*\
[\[\... content straddling page break has been moved to the page above
\...\]]{.red} evaṃ Bhagavā pabbajjāsaṅkhātena eko.\
     Kathaṃ Bhagavā adutiyatthena eko? So evaṃ pabbajito samāno eko
araññavanapatthāni pantāni senāsanāni paṭisevati appasaddāni
appanigghosāni vijanavātāni manussarāhasseyyakāni paṭisallānasārūpāni.
So eko carati eko gacchati, eko tiṭṭhati, eko nisīdati, eko seyyaṃ
kappeti, eko gāmaṃ piṇḍāya pavisati, eko paṭikkamati, eko raho nisīdati,
eko caṅkamaṃ adhiṭṭhāti, eko carati, eko viharati iriyati vattati pāleti
yapeti yāpeti; evaṃ Bhagavā adutiyatthena eko.\
     Kathaṃ Bhagavā taṇhāya pahānatthena eko? So evaṃ eko adutiyo
appamatto ātāpī pahitatto viharanto najjā Nerañjarāya tīre
bodhirukkhamūle mahāpadhānaṃ padahanto Māraṃ sasenaṃ Namuciṃ
pamattabandhuṃ vidhamitvā taṇhaṃ jāliniṃ saritaṃ visattikaṃ pajahati
vinodeti byantīkaroti, anabhāvaṃ gameti.\
     \*Taṇhādutiyo puriso dīgham addhāna saṃsaraṃ\
     itthabhāvaññathābhāvaṃ saṃsāraṃ nātivattati.\
     Etam ādīnavaṃ ñatvā taṇhaṃ dukkhassa sambhavaṃ\
     vītataṇho anādāno sato bhikkhu paribbaje ti.\
Evaṃ Bhagavā taṇhāya pahānatthena eko.\
     Kathaṃ Bhagavā ekantavītarāgo ti eko? Rāgassa pahīnattā
ekantavītarago ti eko, dosassa pahīnattā ekantavītadoso ti eko, mohassa
pahīnattā ekantavītamoho ti eko, kilesānaṃ pahīnattā ekantanikkileso ti
eko.\
     Kathaṃ Bhagavā ekāyanamaggaṃ gato ti eko? Ekāyanamaggo vuccati
cattāro satipaṭṭhānā cattāro sammappadhānā cattāro iddhippādā pañc\';
indriyāni pañca balāni satta bojjhaṅgā ariyo {aṭṭhaṅgiko} maggo.\
\
\
**\[page 456\]**\
*456 Aṭṭhakavaggo. \[S.N. 956*\
[\[\... content straddling page break has been moved to the page above
\...\]]{.red}\
            \*Ekāyanaṃ jātikhayantadassī\
            maggaṃ pajānāti hitānukampī;\
            etena maggena atariṃsu pubbe\
            tarissanti yeva taranti oghan ti.\
Evaṃ Bhagavā ekāyanamaggaṃ gato ti eko.\
     Kathaṃ Bhagavā eko anuttaraṃ sammāsambodhiṃ abhisambuddho ti eko?
Bodhi vuccati catūsu maggesu ñāṇaṃ paññā paññindriyaṃ paññābalaṃ
dhammavicayasambojjhaṅgo vīmaṃsā vipassanā sammādiṭṭhi. Bhagavā tena
bodhiñāṇena sabbe saṃkhārā aniccā ti bujjhi, sabbe saṃkhārā dukkhā ti
bujjhi, sabbe dhammā anattā ti bujjhi, avijjāpaccayā saṃkhārā ti bujjhi
. . . pe . . . jātipaccayā jarāmaraṇan ti bujjhi, avijjānirodhā
saṃkhāranirodho ti bujjhi . . . pe . . . jātinirodhā jarāmaraṇanirodho
ti bujjhi, idaṃ dukkhan ti bujjhi, ayaṃ dukkhasamudayo ti bujjhi, ayaṃ
dukkhanirodho ti bujjhi, ayaṃ dukkhanirodhagāminī paṭipadā ti bujjhi,
ime āsavā ti bujjhi, ayaṃ āsavasamudayo ti bujjhi, ayaṃ āsavanirodho ti
bujjhi, ayaṃ āsavanirodhagāminī paṭipadā ti bujjhi, ime dhammā
abhiññeyyā ti bujjhi, ime dhammā pariññeyyā ti bujjhi, ime dhammā
pahātabbā ti bujjhi, ime dhammā bhāvetabbā ti bujjhi, ime dhammā
sacchikātabbā ti bujjhi, channaṃ phassāyatanānaṃ samudayañ ca
atthaṅgamañ ca assādañ ca ādīnavañ ca nissaraṇañ ca bujjhi, pañcannaṃ
upādānakkhandhānaṃ samudayañ ca atthaṅgamañ ca assādañ ca ādīnavañ ca
nissaraṇañ ca bujjhi, catunnaṃ mahābhūtānañ ca samudayañ ca atthaṅgamañ
ca assādañ ca ādīnavañ ca nissaraṇañ ca bujjhi, yaṃ kiñci
samudayadhammaṃ sabban taṃ nirodhadhamman ti bujjhi. Athavā yaṃ kiñci
bujjhitabbaṃ paṭibujjhitabbaṃ sambujjhitabbaṃ adhigantabbaṃ phusitabbaṃ
sacchikātabbaṃ,\
\
\
**\[page 457\]**\
*S.N. 957\] Sāriputtasuttaniddeso. 457*\
[\[\... content straddling page break has been moved to the page above
\...\]]{.red} sabban taṃ tena bodhiñāṇena bujjhi anubujjhi paṭibujjhi
saṃbujjhi sammābujjhi adhigacchi paṭilabhi phusesi sacchikāsi; evaṃ
Bhagavā eko anuttaraṃ sammāsambodhiṃ abhisambuddho ti eko.\
     Ratim ajjhagā ti. Ratin ti nekkhammaratiṃ pavivekaratiṃ
upasamaratiṃ sambodhiratiṃ ajjhagā samajjhagā adhigacchi phusesi
sacchikāsī ti, eko ca ratim ajjhagā.\
Ten\'; āha Sāriputtatthero:\
\
          Sadevakassa lokassa, yathā dissati cakkhumā:\
          sabbaṃ tamaṃ vinodetvā eko ca ratim ajjhagā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,16.3(=957): Taṃ Buddhaṃ asitaṃ tādiṃ akuhaṃ gaṇim āgataṃ\
               bahunnam idha baddhānaṃ atthi pañhena āgamaṃ. \|\|
Nidd_I.16:3 \|\|]{.large}\
\
     Taṃ Buddhaṃ asitaṃ tādin ti. Buddho ti yo so Bhagavā sayambhū
anācariyako pubbe ananussutesu dhammesu sāmaṃ saccāni abhisambujjhi,
tattha ca sabbaññutaṃ patto, balesu ca vasībhāvaṃ patto. Buddho ti
ken\'; atthena Buddho? Bujjhitā saccānī ti Buddho. Bodhetā pajāyā ti
Buddho. Sabbaññutāya Buddho. Sabbadassāvitāya Buddho. Anaññeyyatāya
Buddho. Vikasitāya Buddho. Khīṇāsavasaṅkhātena Buddho.
Nirupakkilesasaṅkhātena Buddho. Ekantavītarāgo ti Buddho. Ekantavītadoso
ti Buddho. Ekantavītamoho ti Buddho. Ekantanikkileso ti Buddho.
Ekāyanamaggam gato ti Buddho. Eko anuttaraṃ sammāsambodhiṃ abhisambuddho
ti Buddho ti;\
\
\
**\[page 458\]**\
*458 Aṭṭhakavaggo. \[S.N. 957*\
abuddhivihatattā buddhipaṭilābhattā Buddho. Buddho ti n\'; etaṃ nāmaṃ
mātarā kataṃ, na pitarā kataṃ, na bhātarā kataṃ, na bhaginiyā kataṃ, na
mittāmaccehi kataṃ, na ñātisālohitehi kataṃ, na samaṇabrāhmaṇehi kataṃ,
na devatāhi kataṃ; vimokkhantikam etaṃ Buddhānaṃ Bhagavantānaṃ bodhiyā
mūle saha sabbaññutañāṇassa paṭilābhā sacchikā paññatti yadidaṃ Buddho
ti, taṃ Buddhaṃ.\
     Asitan ti dve nissayā, taṇhānissayo ca diṭṭhinissayo ca.\
     Katamo taṇhānissayo? Yāvatā taṇhāsaṃkhātena sīmakataṃ odhikataṃ
pariyantīkataṃ pariggahitaṃ mamāyitaṃ idaṃ mamaṃ, etaṃ mamaṃ, ettakaṃ
mamaṃ, ettāvatā mama rūpā saddā gandhā rasā phoṭṭhabbā attharaṇā
pāpuraṇā dāsīdāsā ajeḷakā kukkuṭasūkarā hatthigavāssavaḷavā khettaṃ
vatthu hiraññaṃ suvaṇṇaṃ gāmanigamarājadhāniyo raṭṭhañ ca janapado ca
koso ca koṭṭhāgārañ ca kevalam pi mahāpaṭhaviṃ taṇhāvasena mamāyati,
yāvatā aṭṭhasatataṇhāviparittaṃ; ayaṃ taṇhānissayo.\
     Katamo diṭṭhinissayo? Vīsativatthukā sakkāyadiṭṭhi, dasavatthukā
micchādiṭṭhi, dasavatthukā antaggāhikā diṭṭhi; yā evarūpā diṭṭhi
diṭṭhigataṃ diṭṭhigahaṇaṃ diṭṭhikantāro diṭṭhivisūkāyikaṃ
diṭṭhivipphanditaṃ diṭṭhisaṃyojanaṃ gāho paṭigāho abhiniveso parāmāso
kummaggo micchāpatho micchattaṃ titthāyatanaṃ vipariyesagāho
viparittagāho vippallāsagāho micchāgāho ayāthāvakasmiṃ yāthāvakan ti
gāho, yāvatā dvāsaṭṭhi diṭṭhigatāni; ayaṃ diṭṭhinissayo. Buddhassa
Bhagavato taṇhānissayo pahīno, diṭṭhinissayo paṭinissaṭṭho;
taṇhānissayassa pahīnattā diṭṭhinissayassa paṭinissaṭṭhattā Bhagavā
cakkhuṃ anissito, sotaṃ ghānaṃ jivhaṃ kāyaṃ manaṃ anissito, rūpe sadde
gandhe rase phoṭṭhabbe kulaṃ gaṇaṃ āvāsaṃ lābhaṃ yasaṃ pasaṃsaṃ sukhaṃ
cīvaraṃ piṇḍapātaṃ senāsanaṃ gilānapaccayabhesajjaparikkhāraṃ kāmadhātuṃ
rūpadhātuṃ arūpadhātuṃ kāmabhavaṃ rūpabhavaṃ arūpabhavaṃ saññābhavaṃ
asaññābhavaṃ nevasaññānāsaññābhavaṃ ekavokārabhavaṃ catuvokārabhavaṃ
pañcavokārabhavaṃ atītaṃ anāgataṃ paccuppannaṃ diṭṭhasutamutaviññātabbe
dhamme asito anissito anallīno anupagato anajjhosito anadhimutto
nikkhanto nissaṭṭho vippamutto visaṃyutto vimariyādikatena cetasā
viharatī ti,\
\
\
**\[page 459\]**\
*S.N. 957\] Sāriputtasuttaniddeso. 459*\
[\[\... content straddling page break has been moved to the page above
\...\]]{.red} taṃ Buddhaṃ asitaṃ.\
     Tādin ti Bhagavā pañcah\'; ākārehi tādi: iṭṭhāniṭṭhe tādi, cattāvī
ti tādi, tiṇṇāvī ti tādi, muttāvī ti tādi, taṃniddesā tādi.\
     Kathaṃ Bhagavā iṭṭhāniṭṭhe tādi? Bhagavā lābhe pi tādi, alābhe pi
tādi, yase pi tādi, ayase pi tādi, pasaṃsāya pi tādi, nindāya pi tādi,
sukhe pi tādi, dukkhe pi tādi, ekañ ce bāhaṃ gandhena limpeyyuṃ, ekañ ce
bāhaṃ vāsiyā taccheyyuṃ, amukasmiṃ n\'; atthi rāgo, amukasmiṃ n\'; atthi
paṭighaṃ, anunayapaṭighavippahīno ugghātinigghātivītivatto
anurodhavirodhasamatikkanto; evaṃ Bhagavā iṭṭhāniṭṭhe tādi.\
     Kathaṃ Bhagavā cattāvī ti tādi? Bhagavā cattāvī ti tādi Bhagavato
rāgo catto vanto mutto pahīno paṭinissaṭṭho, doso moho kodho upanāho
makkho paḷāso issā macchariyaṃ māyā sāṭheyyaṃ thambho sārambho māno
atimāno mado pamādo sabbe kilesā sabbe duccaritā sabbe darathā sabbe
pariḷāhā sabbe santāpā sabbākusalābhisaṃkhārā cattā vantā muttā pahīnā
paṭinissaṭṭhā; evaṃ Bhagavā cattāvī ti tādi.\
     Kathaṃ Bhagavā tiṇṇāvī ti tādi? Bhagavā kāmoghaṃ tiṇṇo, bhavoghaṃ
tiṇṇo, diṭṭhoghaṃ tiṇṇo, avijjoghaṃ tiṇṇo, sabbasaṃsārapathaṃ tiṇṇo
nitiṇṇo atikkanto samatikkanto vītivatto; so vuṭṭhavāso ciṇṇacaraṇo
gataddho gatadiso gatakoṭiko pālitabrahmacariyo uttamadiṭṭhippatto
bhāvitamaggo pahīnakileso paṭividdhākuppo sacchikatanirodho. Dukkhaṃ
tassa pariññātaṃ, samudayo pahīno, maggo bhāvito, nirodho sacchikato,
abhiññeyyaṃ abhiññātaṃ,\
\
\
**\[page 460\]**\
*460 Aṭṭhakavaggo. \[S.N. 957*\
[\[\... content straddling page break has been moved to the page above
\...\]]{.red} pariññeyyaṃ pariññātaṃ, pahātabbaṃ pahīnaṃ, bhāvetabbaṃ
bhāvitaṃ, sacchikātabbaṃ sacchikataṃ; so ukkhittapaligho
saṅkiṇṇaparikkho abbūḷhesiko niraggaḷo ariyo pannaddhajo pannabhāro
visaṃyutto pañcaṅgavippahīno chaḷaṅgasamannāgato ekārakkho caturāpasseno
panuṇṇapaccekasacco samavayasaṭṭhesano anāvilasaṅkappo
passaddhakāyasaṃkhāro suvimuttacitto suvimuttapañño kevalī vusitavā
uttamapuriso paramapuriso paramapattipatto. So n\'; eva ācināti, na
apacināti, apacinitvā ṭhito; n\'; eva pajahati, na upādiyati, pajahitvā
ṭhito; n\'; eva visineti, na ussineti, visinetvā ṭhito; n\'; eva
vidhupeti, na sandhupeti, vidhupetvā ṭhito; asekkhena sīlakkhandhena
samannāgatattā thito, asekkhena samādhikkhandhena samannāgatattā ṭhito,
asekkhena paññākhandhena {samannāgatattā} ṭhito, asekkhena
vimuttikkhandhena samannāgatattā ṭhito, asekkhena
vimuttiñāṇadassanakkhandhena samannāgatattā ṭhito, saccaṃ paṭipādayitvā
ṭhito; evaṃ samatikkamitvā ṭhito, kilesaggiṃ pariyādayitvā ṭhito,
aparigamanatāya ṭhito, kaṭaṃ samādāya ṭhito, muttipaṭisevanatāya ṭhito,
mettāya pārisuddhiyā ṭhito, karuṇāya pārisuddhiyā ṭhito, muditāya
pārisuddhiyā ṭhito, upekkhāya pārisuddhiyā ṭhito, accantapārisuddhiyā
ṭhito, akammaññatāya pārisuddhiyā ṭhito, vimuttattā ṭhito, santusitattā
ṭhito, khandhapariyante ṭhito, dhātupariyante ṭhito, āyatanapariyante
ṭhito, gatipariyante ṭhito, upapattipariyante ṭhito, paṭisandhipariyante
ṭhito, bhavapariyante ṭhito, saṃsārapariyante ṭhito, vaṭṭapariyante
ṭhito, antimabhave ṭhito, antimasamussaye ṭhito, antimadehadharo
Bhagavā.\
     \*Tassāyaṃ pacchimako bhavo carimo \'yaṃ samussayo\
     jātimaraṇasaṃsāro n\'; atthi tassa punabbhavo ti; evaṃ Bhagavā
tiṇṇāvī ti tādi.\
\
\
**\[page 461\]**\
*S.N. 957\] Sāriputtasuttaniddeso. 461*\
     Kathaṃ Bhagavā muttāvī ti tādi? Bhagavato rāgā cittaṃ muttaṃ
vimuttaṃ suvimuttaṃ, dosā cittaṃ muttaṃ vimuttaṃ suvimuttaṃ, mohā cittaṃ
muttaṃ vimuttaṃ suvimuttaṃ, kodhā upanāhā makkhā paḷāsā issā macchariyā
māyāya sāṭheyyā thambhā sārambhā mānā atimānā madā pamādā sabbakilesehi
sabbaduccaritehi sabbadarathehi sabbapariḷāhehi sabbasantāpehi
sabbākusalābhisaṅkhārehi cittaṃ muttaṃ vimuttaṃ suvimuttam; evaṃ Bhagavā
muttāvī ti tādi.\
     Kathaṃ Bhagavā taṃniddesā tādi? Bhagavā sīle sati, sīlavā ti
taṃniddesā tādi. Saddhāya sati, saddho ti taṃniddesā tādi. Viriye sati,
viriyavā ti taṃniddesā tādi. Satiyā sati, satimā ti taṃniddesā tādi.
Samādhismiṃ sati, samāhito ti taṃ niddesā tādi. Paññāya sati, paññavā ti
taṃniddesā tādi. Vijjāya sati, tevijjo ti taṃniddesā tādi. Abhiññāya
sati, chaḷabhiñño ti taṃniddesā tādi. Bale sati, dasabalo ti taṃniddesā
tādi; evaṃ Bhagavā taṃniddesā tādī ti, taṃ Buddhaṃ asitaṃ tādiṃ.\
     Akuhaṃ gaṇim āgatan ti. Akuho ti tīṇi kuhanavatthūni:\
paccayapaṭisevanasaṃkhātaṃ kuhanavatthu, iriyāpathasaṅkhātaṃ
kuhanavatthu, sāmantajappanasaṃkhātaṃ kuhanavatthu.\
     Katamaṃ paccayapaṭisevanasaṃkhātaṃ kuhanavatthu?\
Idha gahapatikā bhikkhuṃ nimantenti
cīvarapiṇḍapātasenāsanagilānapaccayabhesajjaparikkhārehi pāpiccho
icchāpakato atthiko
cīvarapiṇḍapātasenāsanagilānapaccayabhesajjaparikkhārānaṃ bhiyyo
kamyataṃ upādāya cīvaraṃ paccakkhāti, piṇḍapātaṃ paccakkhāti, senāsanaṃ
paccakkhāti, gilānapaccayabhesajjaparikkhāraṃ paccakkhāti. So evam āha:
kiṃ samaṇassa mahagghena cīvarena? Etaṃ sāruppaṃ yaṃ samaṇo susānā vā
saṅkārakūṭā vā pāpaṇikā vā nantakāni uccinitvā saṅghāṭiṃ karitvā
dhāreyya. Kiṃ samaṇassa mahagghena piṇḍapātena? Etaṃ sāruppaṃ, yaṃ
samaṇo uñchācariyāya piṇḍiyālopena jīvitaṃ kappeyya.\
\
\
**\[page 462\]**\
*462 Aṭṭhakavaggo. \[S.N. 957*\
[\[\... content straddling page break has been moved to the page above
\...\]]{.red} Kiṃ samaṇassa mahagghena senāsanena? Etaṃ sāruppaṃ yaṃ
samaṇo rukkhamūliko vā abbhokāsiko vā.\
Kiṃ samaṇassa mahagghena gilānapaccayabhesajjaparikkhārena? Etaṃ
sāruppaṃ, yaṃ samaṇo pūtimuttena hariṭakīkhaṇḍena osadhaṃ kareyyā ti
tadupādāya lūkhaṃ cīvaraṃ dhāreti, lūkhaṃ piṇḍapātaṃ bhuñjati, lūkhaṃ
senāsanaṃ paṭisevati, lūkhaṃ gilānapaccayabhesajjaparikkhāraṃ
paṭisevati. Tam enaṃ gahapatikā evaṃ jānanti:\
ayaṃ samaṇo appiccho santuṭṭho pavivitto asaṃsaṭṭho āraddhaviriyo
dhūtavādo ti, bhiyyo nimantenti
cīvarapiṇḍapātasenāsanagilānapaccayabhesajjaparikkhārehi. So evam āha:
tiṇṇaṃ sammukhībhāvā saddho kulaputto bahuṃ puññaṃ pasavati; saddhāya
sammukhībhāvā saddho kulaputto bahuṃ puññaṃ pasavati; deyyadhammassa
sammukhībhāvā saddho kulaputto bahuṃ puññaṃ pasavati, dakkhiṇeyyānaṃ
sammukhībhāvā saddho kulaputto bahuṃ puññaṃ pasavati. Tumhākañ c\';
evāyaṃ saddhā atthi, deyyadhammo ca saṃvijjati, ahañ ca paṭiggāhako.\
Sacāhaṃ na paṭiggahessāmi, evaṃ tumhe puññena paribāhirā bhavissatha. Na
mayhaṃ iminā attho, api ca tumhākaṃ yeva anukampāya paṭiggaṇhāmī ti,
tadupādāya bahum pi cīvaraṃ paṭigaṇhāti, bahum pi piṇḍapātaṃ
paṭigaṇhāti, bahum pi senāsanaṃ paṭigaṇhāti, bahum pi
gilānapaccayabhesajjaparikkhāraṃ paṭigaṇhāti; yā evarūpā bhākuṭikā
bhākuṭiyaṃ kuhanā kuhāyanā kuhitattaṃ; idaṃ vuccati
paccayapaṭisevanasaṃkhātaṃ kuhanavatthun ti.\
     Katamaṃ iriyāpathasaṃkhātaṃ kuhanavatthu? Idh\'; ekacco pāpiccho
icchāpakato sambhāvanādhippāyo: evaṃ maṃ jano sambhāvessatī ti gamanaṃ
saṇṭhapeti, ṭhānaṃ saṇṭhapeti, nisajjaṃ saṇṭhapeti, seyyaṃ saṇṭhapeti,
paṇidhāya gacchati, paṇidhāya tiṭṭhati, paṇidhāya nisīdati, paṇidhāya
seyyaṃ kappeti, samāhito viya gacchati, samāhito viya tiṭṭhati,\
\
\
**\[page 463\]**\
*S.N. 957\] Sāriputtasuttaniddeso. 463*\
[\[\... content straddling page break has been moved to the page above
\...\]]{.red} samāhito viya nisīdati, samāhito viya seyyaṃ kappeti,
āpāthakajjhāyī va hoti. Evarūpā iriyāpathassa āṭhapanā ṭhapanā
saṇṭhapanā bhākuṭikā bhākuṭiyaṃ kuhana kuhāyanā kuhitattaṃ; idaṃ vuccati
iriyāpathasaṃkhātaṃ kuhanavatthu.\
     Katamaṃ sāmantajappanasaṃkhātaṃ kuhanavatthu?\
Idh\'; ekacco pāpiccho icchāpakato sambhāvanādhippāyo:\
evaṃ maṃ jano sambhāvessatī ti; ariyadhammasannissitaṃ vācaṃ bhāsati: yo
evarūpaṃ cīvaraṃ dhāreti, so samaṇo mahesakkho ti bhaṇati. Yo evarūpaṃ
pattaṃ dhāreti, lohathālakaṃ dhāreti, dhammakarakaṃ dhāreti, parisāvanaṃ
dhāreti, kuñcikaṃ dhāreti, upāhanaṃ dhāreti, kāyabandhanaṃ dhāreti,
āyogaṃ dhāreti, so samaṇo mahesakkho ti bhaṇati. Yassa evarūpo
upajjhāyo, so samaṇo mahesakkho ti bhaṇati. Yassa evarūpo ācariyo
samānupajjhāyakā samānācariyakā mittā sandiṭṭhā sambhattā sahāyā, so
samaṇo mahesakkho ti bhaṇati. Yo evarūpe vihāre vasati, so samaṇo
mahesakkho ti bhaṇati. Yo evarūpe aḍḍhayoge vasati, pāsāde vasati,
hammiye vasati, guhāyaṃ vasati, leṇe vasati, kuṭiyā vasati, kuṭāgāre
vasati, aṭṭe vasati, māḷe vasati, uṭṭaṇḍe vasati, upaṭṭhānasālāyaṃ
vasati, maṇḍape vasati, rukkhamūle vasati, so samaṇo mahesakkho ti
bhaṇati. Athavā korajikakorajiko bhākuṭikabhākuṭiko kuhakuho lapalapo
mukhasambhāvito, ayaṃ samaṇo imāsaṃ evarūpānaṃ santānaṃ
vihārasamāpattīnaṃ lābhī ti, tādisaṃ gambhīraṃ gūḷhaṃ nipuṇṇaṃ
paṭicchannaṃ lokuttarasuññatāpaṭisaṃyuttaṃ kathaṃ kathesi; yā evarupā
bhākuṭikā bhākuṭiyaṃ kuhanā kuhāyanā kuhitattaṃ; idaṃ vuccati
sāmantajappanasaṃkhātaṃ kuhanavatthu.\
     Buddhassa Bhagavato imāni tīṇi kuhanavatthūni pahīnāni
samucchinnāni vūpasantāni paṭipassaddhāni abhabbuppattikāni ñāṇagginā
daḍḍhāni;\
\
\
**\[page 464\]**\
*464 Aṭṭhakavaggo. \[S.N. 957*\
[\[\... content straddling page break has been moved to the page above
\...\]]{.red} tasmā Buddho akuho ti, akuhaṃ.\
     Gaṇim āgatan ti. Gaṇī ti gaṇī, Bhagavā gaṇācariyo ti gaṇī, gaṇassa
satthā ti gaṇī, gaṇaṃ pariharatī ti gaṇī, gaṇaṃ ovadatī ti gaṇī, gaṇaṃ
anusāsatī ti gaṇī, visārado gaṇaṃ upasaṅkamatī ti gaṇī, gaṇassa
sussusati sotaṃ odahati aññācittaṃ upaṭṭhapetī ti gaṇī, gaṇaṃ akusalā
vuṭṭhāpetvā kusale patiṭṭhapetī ti gaṇī, bhikkhugaṇassa gaṇī,
bhikkhunīgaṇassa gaṇī, upāsakagaṇassa gaṇī, upāsikāgaṇassa gaṇī,
rājagaṇassa gaṇī, khattiyagaṇassa gaṇī, brāhmaṇagaṇassa gaṇī,
vessagaṇassa gaṇī, suddagaṇassa gaṇī, brahmagaṇassa gaṇī, devagaṇassa
gaṇī, saṅghī gaṇī, gaṇācariyo agato upāgato samupāgato sampatto
Saṅkassanagaran ti, akuhaṃ gaṇim āgataṃ.\
     Bahunnam idha baddhānan ti. Bahunnan ti bahunnaṃ khattiyānaṃ
brāhmaṇānaṃ vessānaṃ suddānaṃ gahaṭṭhānaṃ deyānaṃ manussānaṃ. Baddhānan
ti baddhānaṃ baddhacarānaṃ paricārikānaṃ sissānan ti, bahunnam idha
baddhānaṃ.\
     Atthi pañhena āgaman ti pañhena atthiko āgato \'mhi, pañhaṃ
pucchitukāmo āgato \'mhi, pañhaṃ sotukāmo āgāto \'mhī ti, evam pi atthi
pañhena āgāmaṃ. Athavā pañhatthikānaṃ pañhapucchikānaṃ pañhaṃ
sotukāmānaṃ āgamanaṃ abhikkamanaṃ upasaṅkamanaṃ payirupāsanā siyā ti
evam pi atthi pañhena āgamaṃ. Athavā pañhāgamo tuyhaṃ atthi, tvaṃ asi
alamatto mayā pucchitaṃ kathetuṃ vissajjetuṃ vattuss\'; etaṃ bhāran ti,
evam pi atthi pañhena āgamaṃ. Ten\'; āha Sāriputtatthero:\
\
\
**\[page 465\]**\
*S.N. 958\] Sāriputtasuttaniddeso. 465*\
\
          Taṃ Buddhaṃ asitaṃ tādiṃ akuhaṃ gaṇim āgataṃ\
          bahunnam idha baddhānaṃ atthi pañhena āgaman ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,16.4(=958): Bhikkhuno vijigucchato bhajato rittam āsanaṃ\
               rukkhamūlaṃ susānaṃ vā, pabbatānaṃ guhāsu vā. \|\|
Nidd_I.16:4 \|\|]{.large}\
\
     Bhikkhuno vijigucchato ti. Bhikkhuno ti kalyāṇaputhujanassa vā
bhikkhuno sekkhassa vā ti, bhikkhuno. Vijigucchato ti jātiyā
vijigucchato jarāya byādhinā maraṇena sokehi paridevehi dukkhehi
domanassehi upāyāsehi vijigucchato, nerayikena dukkhena
tiracchānayonikena dukkhena pittivisayikena dukkhena mānusakena dukkhena
gabbhokkantimūlakena dukkhena gabbhe ṭhitimūlakena dukkhena jātass\';
upanibandhakena dukkhena jātassa parādheyyakena dukkhena attūpakkamena
dukkhena parūpakkamena dukkhena dukkhadukkhena saṅkhāradukkhena
vipariṇāmadukkhena cakkhurogena dukkhena sotarogena dukkhena ghānarogena
dukkhena jivhārogena dukkhena kāyarogena dukkhena sīsarogena dukkhena
kaṇṇarogena dukkhena mukharogena dukkhena dantarogena dukkhena kāsena
sāsena pināsena ḍāhena jarena kucchirogena mucchāya pakkhandikāya sūlāya
visūcikāya kuṭṭhena gaṇḍena kilāsena sosena apamārena dadduyā kaṇḍuyā
kacchuyā rakhasāya vitacchikāya lohitena pittena madhumehena aṃsāya
piḷakāya bhagandalāya pittasamuṭṭhānehi ābādhehi semhasamuṭṭhānehi
ābādhehi vātasamuṭṭhānehi ābādhehi sannipātikehi ābādhehi
utupariṇāmajehi ābādhehi visamaparihārajehi ābādhehi opakkamikehi
ābādhehi kammavipākajehi ābādhehi sītena uṇhena jighacchāya pipāsāya
uccārena passāvena ḍaṃsamakasavātāpasiriṃsapasamphassehi dukkhehi
mātumaraṇena dukkhena pitumaraṇena dukkhena bhātumaraṇena dukkhena
bhaginīmaraṇena dukkhena puttamaraṇena dukkhena dhītumaraṇena dukkhena
ñātibyasanena bhogabyasanena rogabyasanena sīlabyasanena diṭṭhibyasanena
dukkhena vijigucchato aṭṭiyato harāyato jigucchato ti,\
\
\
**\[page 466\]**\
*466 Aṭṭhakavaggo. \[S.N. 958*\
[\[\... content straddling page break has been moved to the page above
\...\]]{.red} bhikkhuno vijigucchato.\
     Bhajato rittam āsanan ti āsanaṃ vuccati yattha nisīdati, mañco
pīṭhaṃ bhisi bibbohanaṃ taṭṭikā cammakhandho tiṇasantharo paṇṇasantharo
palālasantharo. Taṃ āsanaṃ asappāyarūpadassanena rittaṃ vivittaṃ
pavivittaṃ, asappāyasaddasavanena rittaṃ vivittaṃ pavivittaṃ, asappāyehi
pañcahi kāmaguṇehi rittaṃ vivittaṃ pavivittaṃ.\
Āsanaṃ bhajato sambhajato sevato nisevato saṃsevato paṭisevato ti,
bhajato rittam āsanaṃ.\
     Rukkhamūlaṃ susānaṃ vā ti rukkhamūlaṃ yeva rukkhamūlaṃ, susānaṃ
yeva susānan ti, rukkhamūlaṃ susānaṃ vā.\
     Pabbatānaṃ guhāsu vā ti pabbatā yeva pabbatā kandarā yeva kandarā
giriguhā yeva giriguhā pabbatantarikāyo vuccanti pabbatagabbharā
pabbatānan ti, pabbatānaṃ guhāsu vā. Ten\'; āha Sāriputtatthero:\
\
          Bhikkhuno vijigucchato bhajato rittam āsanaṃ\
          rukkhamūlaṃ susānaṃ vā, pabbatānaṃ guhāsu vā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,16.5(=959): Uccāvacesu sayanesu, gīvanto tattha bheravā,\
               yehi bhikkhu na vedheyya nigghose sayanāsane. \|\|
Nidd_I.16:5 \|\|]{.large}\
\
\
**\[page 467\]**\
*S.N. 960\] Sāriputtasuttaniddeso. 467*\
     Uccāvacesu sayanesū ti. Uccāvacesu ti uccāvacesu hīnapaṇītesu
chekapāpakesu. Sayanesū ti. Sayanaṃ vuccati senāsanaṃ vihāro aḍḍhayogo
pāsādo hammiyaṃ guhā ti, uccāvacesu sayanesu.\
     Gīvanto tattha bheravā ti. Gīvanto ti gīvanto kujjanto nadanto
saddaṃ karonto. Athavā kīvanto katī kittakā kivatakā kivabahukā. Te
bheravā ti sīhā byagghā dīpi acchataracchā kokā gomahisā hatthī ahi
vicchikā satapadī corā vā assu māṇavā katakammā vā akatakammā vā ti,
gīvanto tattha bheravā.\
     Yehi bhikkhu na vedheyyā ti. Yehī ti yehi bheravehi bherave
passitvā vā {suṇitvā} vā na vedheyya na-ppavedheyya na sampavedheyya na
taseyya na uttaseyya na parittaseyya na bhāyeyya na santāsaṃ āpajjeyya;
abhīrū assa achambhī anutrāsī apalāyī, pahīnabhayabheravo
vigatalomahaṃso vihareyyā ti, yehi bhikkhu na vedheyya.\
     Nigghose sayanāsane ti appasadde appanigghose vijanavāte
manussarāhaseyyake paṭisallānasārūppe senāsane ti, nigghose sayanāsane.
Ten\'; āha Sāriputtatthero:\
\
          Uccāvacesu sayanesu, gīvanto tattha bheravā,\
          yehi bhikkhu na vedheyya nigghose sayanāsane ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,16.6(=960): Katī parissayā loke gacchato agataṃ disaṃ,\
               ye bhikkhu abhisambhave pantamhi sayanāsane. \|\|
Nidd_I.16:6 \|\|]{.large}\
\
     Katī parissayā loke ti. Katī ti katī kittakā kivattakā kivabahukā.
Parissayā ti dve parissayā, pākaṭaparissayā ca paṭicchannaparissayā ca.
Katame pākaṭaparissayā?\
Sīhā byagghā dīpi acchataracchā kokā gomahisā hatthī ahi vicchikā
satapadī corā vā assu māṇavā katakammā vā akatakammā vā cakkhurogo
sotarogo ghānarogo jivhārogo kāyarogo sīsarogo kaṇṇarogo mukharogo
dantarogo kāso sāso pināso ḍāho jaro kucchirogo mucchā pakkhandikā sūlā
visūcikā kuṭṭhaṃ gaṇḍo kilāso soso apamāro daddu kaṇḍu kacchu rakhasā
vitacchikā lohitapittaṃ madhumeho aṃsā piḷakā bhagaṇḍalā pittasamuṭṭhānā
ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā
utupariṇāmajā ābādhā visamaparihārajā ābādhā,\
\
\
**\[page 468\]**\
*468 Aṭṭhakavaggo. \[S.N. 960*\
[\[\... content straddling page break has been moved to the page above
\...\]]{.red} opakkamikā ābādhā kammavipākajā ābādhā sītaṃ uṇhaṃ
jighacchā pipāsā uccāro passāvo ḍaṃsamakasavātātapasiriṃsapasamphasso
iti vā; ime vuccanti pākaṭaparissayā.\
     Katame paṭicchannaparissayā? Kāyaduccaritaṃ vacīduccaritaṃ
manoduccaritaṃ kāmachandanīvaraṇaṃ byāpādanīvaraṇaṃ thīnamiddhanīvaraṇaṃ
uddhaccakukkuccanīvaraṇaṃ vicikicchānīvaraṇaṃ rāgo doso moho kodho
upanāho makkho paḷāso issā macchariyaṃ māyā sāṭheyyaṃ thambho sārambho
māno atimāno mado pamādo sabbe kilesā sabbe duccaritā sabbe darathā
sabbe pariḷāhā sabbe santāpā sabbākusalābhisaṃkhārā; ime vuccanti
paṭicchannaparissayā.\
     Parissayā ti. Kenatthena parissayā? Parisahantī ti parissayā,
parihānāya saṃvattantī ti parissayā, tatr\'; āsayā ti, parissayā.\
     {Kathaṃ} parisahantī ti parissayā? Te parissayā taṃ puggalaṃ
sahanti parisahanti abhibhavanti ajjhottharanti pariyādiyanti maddanti;
evaṃ parisahantī ti parissayā.\
     Kathaṃ parihānāya saṃvattantī ti parissayā? Te parissayā kusalānaṃ
dhammānaṃ antarāyāya parihānāya saṃvattanti. Katamesaṃ kusalānaṃ
dhammānaṃ? Sammāpaṭipadāya anulomapaṭipadāya apaccanīkapaṭipadāya
anvatthapaṭipadāya dhammānudhammapaṭipaḍāya sīlesu paripūrakāritāya
indriyesu guttadvāratāya bhojane mattaññutāya jāgariyānuyogassa
satisampajaññassa catunnaṃ satipaṭṭhānānaṃ bhāvanānuyogassa catunnaṃ
sammappadhānānaṃ catunnaṃ iddhippādānaṃ pañcannaṃ indriyānaṃ pañcannaṃ
balānaṃ sattannaṃ bojjhaṅgānaṃ ariyassa aṭṭhaṅgikassa maggassa
bhāvanānuyogassa imesaṃ kusalānaṃ dhammānaṃ antarāyāya parihānāya
saṃvattanti;\
\
\
**\[page 469\]**\
*S.N. 960\] Sāriputtasuttaniddeso. 469*\
[\[\... content straddling page break has been moved to the page above
\...\]]{.red} evaṃ parihānāya saṃvattantī ti parissayā.\
     Kathaṃ tatr\'; āsayā ti parissayā? Tatth\'; ete pāpakā akusalā
dhammā uppajjanti attabhāvasannissayā. Yathā bile bilāsayā pāṇā sayanti,
dake dakāsayā pāṇā sayanti, vane vanāsayā pāṇā sayanti, rukkhe
rukkhāsayā pāṇā sayanti, evam eva tatth\'; ete pāpakā akusalā dhammā
uppajjanti attabhāvasannissayā ti, evam pi tatr\'; āsayā ti parissayā.\
     Vuttaṃ h\'; etaṃ Bhagavatā: \*Sāntevāsiko bhikkhave bhikkhu
sācariyako dukkhaṃ na phāsu viharati. Kathañ ca bhikkhave bhikkhu
sāntevāsiko sācariyako dukkhaṃ na phāsu viharati? Idha bhikkhave
bhikkhuno cakkhunā rūpaṃ disvā uppajjanti pāpakā akusalā dhammā
sarasaṃkappā saṃyojanīyā, ty assa anto vasanti anvāvasanti pāpakā
akusalā dhammā ti, tasmā sāntevāsiko ti vuccati; te naṃ samudācaranti
samudācaranti naṃ pāpakā akusalā dhammā ti, tasmā sācariyako ti
vuccati.\
     Puna c\'; aparaṃ bhikkhave bhikkhuno sotena saddaṃ sutvā, ghānena
gandhaṃ ghāyitvā, jivhāya rasaṃ sāyitvā, kāyena phoṭṭhabbaṃ phusitvā,
manasā dhammaṃ viññāya uppajjanti pāpakā akusalā dhammā sarasaṃkappā
saṃyojanīyā, ty assa anto vasanti anvāvasanti pāpakā akusalā dhammā ti;
tasmā sāntevāsiko ti vuccati; te naṃ samudācaranti samudācaranti naṃ
pāpakā akusalā dhammā ti, tasmā sācariyako ti vuccati; evaṃ kho
bhikkhave bhikkhu sāntevāsiko sācariyako dukkhaṃ na phāsu viharatī ti,
evam pi tatr\'; āsayā ti parissayā.\
     Vuttaṃ h\'; etaṃ Bhagavatā: \*\* Tayo me bhikkhave antarāmalā
antarā-amittā antarāsapattā antarāvadhakā antarāpaccatthikā.\
\
\
**\[page 470\]**\
*470 Aṭṭhakavaggo. \[S.N. 960*\
[\[\... content straddling page break has been moved to the page above
\...\]]{.red} Katame tayo? Lobho bhikkhave antarāmalaṃ antarā-amitto
antarāsapatto antarāvadhako antarāpaccatthiko. Doso bhikkhave
antarāmalaṃ antarā-amitto antarāsapatto antarāvadhako antarāpaccatthiko.
Moho bhikkhave antarāmalaṃ antarā-amitto antarāsapatto antarāvadhako
antarāpaccatthiko. Ime kho bhikkhave tayo antarāmalā antarā-amittā
antarāsapattā antarāvadhakā antarāpaccatthikā.\
     Anatthajanano lobho, lobho cittappakopano,\
     bhayam antarato jātaṃ taṃ jano nāvabujjhati.\
     Luddho atthaṃ na jānāti, luddho dhammaṃ na passati;\
     andhaṃ tamaṃ tadā hoti, yaṃ lobho sahate naraṃ.\
     Anatthajanano doso, doso cittappakopano,\
     bhayam antarato jātaṃ taṃ jano nāvabujjhati.\
     Kuddho atthaṃ na jānāti, kuddho dhammaṃ na passati;\
     andhaṃ tamaṃ tadā hoti, yaṃ kodho sahate naraṃ.\
     Anatthajanano moho, moho cittappakopano,\
     bhayam antarato jātaṃ taṃ jano nāvabujjhati.\
     Mūḷho atthaṃ na jānāti, mūḷho dhammaṃ na passati;\
     Andhaṃ tamaṃ tadā hoti, yaṃ moho sahate naran ti; evam pi tatr\';
āsayā ti parissayā.\
     Vuttaṃ h\'; etaṃ Bhagavatā: \*Tayo kho mahārāja purisassa dhammā
ajjhattaṃ uppajjamānā uppajjanti ahitāya dukkhāya aphāsuvihārāya. Katame
tayo? Lobho kho mahārāja purisassa dhammo ajjhattaṃ uppajjamāno
uppajjati ahitāya dukkhāya aphāsuvihārāya. Doso kho mahārāja purisassa
dhammo ajjhattaṃ uppajjamāno uppajjati ahitāya dukkhāya aphāsuvihārāya.
Moho kho mahārāja purisassa dhammo ajjhattaṃ uppajjamāno uppajjati
ahitāya dukkhāya aphāsuvihārāya.\
\
\
**\[page 471\]**\
*S.N. 960\] Sāriputtasuttaniddeso. 471*\
[\[\... content straddling page break has been moved to the page above
\...\]]{.red} Ime kho mahārāja tayo purisassa dhammā ajjhattaṃ
uppajjamānā uppajjanti ahitāya dukkhāya aphāsuvihārāyā ti.\
     Lobho doso ca moho ca purisaṃ pāpacetasaṃ\
     hiṃsanti attasambhūtā tacasāraṃ va samphalan ti; evam pi tatr\';
āsayā ti parissayā.\
     Vuttaṃ h\'; etaṃ Bhagavatā:\
            \*Rāgo ca doso ca itonidānā\
            aratī ratī lomahaṃso ito jāto\
            ito samuṭṭhāya manovitakkā\
            kumārakā dhaṃkam iv\'; ossajjantī ti;\
evam pi tatr\'; āsayā ti parissayā.\
     Loke ti manussaloke ti, katī parissayā loke.\
     Gacchato agataṃ disan ti agatadisā vuccati amatanibbānaṃ; yo so
sabbasaṃkhārasamatho sabbūpadhipaṭinissaggo taṇhakkhayo virāgo nirodho
nibbānaṃ. Agatapubbā na disā gatapubbā iminā dīghena addhunā.
Samatittikaṃ anavasesaṃ telapattaṃ yathā parihareyya; evaṃ sacittam
anurakkheyya patthayamāno disaṃ agatapubbaṃ.\
Agatapubbaṃ disaṃ vajato gacchato abhikkamato ti, gacchato agataṃ
disaṃ.\
     Ye bhikkhu abhisambhave ti. Ye ti ye parissaye abhisambhaveyya
abhibhaveyya ajjhotthareyya pariyādiyeyya maddeyyā ti, ye bhikkhu
abhisambhave.\
     Pantamhi sayanāsane ti ante pante pariyante selante vā vanante vā
udakante vā nadante vā, yattha na kasiyati, na vapiyati janantaṃ
atikkamitvā manussānaṃ anupacāre senāsane ti, pantamhi sayanāsane.
Ten\'; āha Sāriputtatthero:\
\
\
**\[page 472\]**\
*472 Aṭṭhakavaggo. \[S.N. 960*\
\
          Katī parissayā loke gacchato agataṃ disaṃ,\
          ye bhikkhu abhisambhave pantamhi sayanāsane ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,16.7(=961): Kyāssa byappathayo assu, kyāss\'; assu idha
gocarā,\
               kāni sīlabbatān\'; assu pahitattassa bhikkhuno. \|\|
Nidd_I.16:7 \|\|]{.large}\
\
     Kyāssa byappathayo assū ti kīdisena byappathena samannāgato assa
kiṃsaṇṭhitena kiṃpakārena kiṃpaṭibhāgenā ti vacīpārisuddhiṃ pucchati.\
     Katamā vacīpārisuddhi? Idha bhikkhu musāvādaṃ pahāya musāvādā
paṭivirato hoti saccavādī saccasandho theto paccayiko avisaṃvādako
lokassa; pisuṇaṃ vācaṃ pahāya pisuṇāya vācāya paṭivirato hoti; ito sutvā
na amutra akkhātā imesaṃ bhedāya, amutra vā sutvā na imesaṃ akkhātā
amusaṃ bhedāya; iti bhinnānaṃ vā sandhātā sahitānaṃ vā anuppadātā
samaggārāmo samaggarato samagganandī samaggakaraṇiṃ vācaṃ bhāsitā hoti;
pharusaṃ vācaṃ pahāya pharusāya vācāya paṭivirato hoti; yā sā vācā nelā
kaṇṇasukhā pemanīyā hadayaṅgamā porī bahujanakantā bahujanamanāpā,
tathārūpiṃ vācaṃ bhāsitā hoti; samphappalāpaṃ pahāya samphappalāpā
paṭivirato hoti, kālavādī bhūtavādī atthavādī dhammavādī vinayavādī,
nidhānavatiṃ vācaṃ bhāsitā hoti kālena sāpadesaṃ pariyantavatiṃ
atthasaṃhitaṃ, catūhi vacīsucaritehi samannāgato catudosāpagataṃ vācaṃ
bhāsati. Battiṃsāya tiracchānakathāya ārato assa virato paṭivirato
nikkhanto nissaṭṭho vippamutto visaṃyutto vimariyādikatena cetasā
vihareyya.\
Dasa kathāvatthūni katheti, seyyathīdaṃ appicchakathaṃ santuṭṭhikathaṃ
pavivekakathaṃ asaṃsaggakathaṃ viriyārambhakathaṃ sīlakathaṃ
samādhikathaṃ paññākathaṃ vimuttikathaṃ vimuttiñāṇadassanakathaṃ
satipaṭṭhānakathaṃ sammappadhānakathaṃ iddhippādakathaṃ indriyakathaṃ
balakathaṃ bojjhaṅgakathaṃ maggakathaṃ phalakathaṃ nibbānakathaṃ
katheti.\
\
\
**\[page 473\]**\
*S.N. 961\] Sāriputtasuttaniddeso. 473*\
[\[\... content straddling page break has been moved to the page above
\...\]]{.red} Vācāya yato yatto paṭiyatto gutto gopito rakkhito saṃvuto;
ayaṃ vacīpārisuddhi.\
Edisāya vacīpārisuddhiyā samannāgato assā ti, kyāssa byappathayo assu.\
     Kyāss\'; assu idha gocarā ti kīdisena gocarena samannāgato assa
kiṃsaṇṭhitena kiṃpakārena kiṃpaṭibhāgenā ti. Gocarā ti gocaraṃ vuccati;
atthi agocaro, atthi gocaro.\
     Katamo agocaro? Idh\'; ekacco vesiyagocaro vā hoti, vidhavagocaro
vā hoti, thūlakumārigocaro vā hoti, paṇḍakagocaro vā hoti,
bhikkhunigocaro vā hoti, pānāgāragocaro vā hoti, saṃsaṭṭho viharati
rājūhi rājamahāmattehi titthiyehi titthiyasāvakehi ananulomikena
gihisaṃsaggena; yāni vā pana tāni kulāni asaddhāni appasannāni
anopānabhūtāni akkosakaparibhāsakāni anatthakāmāni ahitakāmāni
aphāsukāmāni ayogakkhemakāmāni bhikkhūnaṃ bhikkhunīnaṃ upāsakānaṃ
upāsikānaṃ, tathārūpāni kulāni sevati bhajati payirupāsati; ayaṃ vuccati
agocaro. Athavā antaragharaṃ paviṭṭho vīthiṃ paṭipanno asaṃvuto
gacchati, hatthiṃ olokento assaṃ olokento rathaṃ olokento pattiṃ
olokento itthiyo olokento purise olokento kumārake olokento kumārikāyo
olokento antarāpaṇaṃ olokento gharamukhāni olokento uddhaṃ olokento adho
olokento disāvidisaṃ pekkhamāno gacchati; ayam pi vuccati agocaro.\
Athavā cakkhunā rūpaṃ disvā nimittaggāhī hoti anubyañjanaggāhī;
yatvādhikaraṇam evaṃ . . . pe . . . manindriyaṃ asaṃvutaṃ viharantaṃ
abhijjhādomanassā pāpakā akusalā dhammā anvāssaveyyuṃ; tassa na
saṃvarāya paṭipajjati, na rakkhati manindriyaṃ, manindriye na saṃvaraṃ
āpajjati; ayam pi vuccati agocaro. Yathā vā pan\'; eke bhonto
samaṇabrāhmaṇā saddhādeyyāni bhojanāni bhuñjitvā, te evarūpaṃ
visūkadassanaṃ anuyuttā viharanti seyyathīdaṃ naccaṃ gītaṃ vāditaṃ
pekkhaṃ akkhānaṃ pāṇissaraṃ vetāḷaṃ kumbhathūnaṃ sobhanagarakaṃ caṇḍālaṃ
vaṃsaṃ dhovanaṃ hatthiyuddhaṃ assayuddhaṃ mahisayuddaṃ saṃyuddhaṃ
usabhayuddhaṃ ajayuddhaṃ meṇḍayuddhaṃ kukkuṭayuddhaṃ vaṭṭakayuddhaṃ
daṇḍayuddhaṃ muṭṭhiyuddhaṃ nibbuddhaṃ uyyodhikaṃ balaggaṃ senābyūhaṃ
anīkadassanaṃ iti vā;\
\
\
**\[page 474\]**\
*474 Aṭṭhakavaggo. \[S.N. 961*\
[\[\... content straddling page break has been moved to the page above
\...\]]{.red} iti evarūpaṃ visūkadassanaṃ, anuyuttā honti; ayam pi
vuccati agocaro. Pañca pi kāmaguṇā agocaro.\
     Vuttaṃ h\'; etaṃ Bhagavatā: \*Mā bhikkhave agocare caratha
paravisaye. Agocare bhikkhave carataṃ paravisaye, lacchati Māro otāraṃ,
lacchati Māro ārammaṇaṃ. Ko ca bhikkhave bhikkhuno agocaro paravisayo?
Yadidaṃ pañca kāmaguṇā. Katame pañca? Cakkhuviññeyyā rūpā iṭṭhā kantā
manāpā piyarūpā kāmupasaṃhitā rajanīyā, sotaviññeyyā saddā,
ghānaviññeyyā gandhā, jivhāviññeyyā rasā, kāyaviññeyyā phoṭṭhabbā iṭṭhā
kantā manāpā piyarūpā kāmupasaṃhitā rajanīyā; ayaṃ vuccati bhikkhave
bhikkhuno agocaro paravisayo; ayam pi vuccati agocaro.\
     Katamo gocaro? Idha bhikkhu na vesiyagocaro hoti, na vidhavagocaro
hoti, na thūlakumārigocaro hoti, na paṇḍakagocaro hoti, na
bhikkhunigocaro hoti, na pānāgāragocaro hoti, asaṃsaṭṭho viharati rājūhi
rājamahāmattehi titthiyehi titthiyasāvakehi ananulomikena
gihisaṃsaggena; yāni vā pana tāni kulāni saddhāni pasannāni opānabhūtāni
kāsāvapajjotāni isivātapaṭivātāni atthakāmāni hitakāmāni phāsukāmāni
yogakkhemakāmāni bhikkhūnaṃ bhikkhunīnaṃ upāsakānaṃ upāsikānaṃ,
tathārūpāni kulāni sevati bhajati payirupāsati; ayaṃ vuccati gocaro.
Athavā bhikkhu antaragharaṃ paviṭṭho vīthiṃ paṭipanno saṃvuto gacchati,
na hatthiṃ olokento na assaṃ olokento na rathaṃ olokento na pattiṃ
olokento . . . pe . . . na disāvidisaṃ pekkhamāno gacchati; ayam pi
vuccati gocaro. Athavā cakkhunā rūpaṃ disvā na nimittaggāhī hoti\
\
\
**\[page 475\]**\
*S.N. 961\] Sāriputtasuttaniddeso. 475*\
[\[\... content straddling page break has been moved to the page above
\...\]]{.red} . . . pe . . . manindriye saṃvaraṃ āpajjati; ayam pi
vuccati gocaro. Yathā vā pan\'; eke bhonto samaṇabrāhmaṇā saddhādeyyāni
bhojanāni bhuñjitvā, te evarūpaṃ visūkadassanaṃ anuyuttā viharanti,
seyyathīdaṃ naccaṃ gītaṃ vāditaṃ . . . pe . . . anīkadassanaṃ iti vā;
iti evarūpāya visūkadassanānuyogā paṭivirato hoti; ayam pi vuccati
gocaro. Cattāro pi satipaṭṭhānā gocaro. Vuttaṃ h\'; etaṃ Bhagavatā:
\*Gocare bhikkhave caratha sake pittike visaye. Gocare bhikkhave carataṃ
sake pittike visaye, na lacchati Māro otāraṃ, na lacchati Māro
ārammaṇaṃ. Ko ca bhikkhave bhikkhuno gocaro sako pittiko visayo? Yad
idaṃ cattāro satipaṭṭhānā. Katame cattāro? Idha bhikkhave bhikkhu kāye
kāyānupassī viharati ātāpī sampajāno satimā vineyya loke
abhijjhādomanassaṃ, vedanāsu citte dhammesu dhammānupassī viharati ātāpi
sampajāno satimā vineyya loke abhijjhādomanassaṃ; ayaṃ vuccati bhikkhave
bhikkhuno gocaro sako pittiko visayo: ayaṃ pi vuccati gocaro, edisena
gocarena samannāgato assā ti, kyāss\'; assu idha gocarā.\
     Kāni sīlabbatān\'; assū ti kīdisena sīlabbatena samannāgato assa
kiṃsaṇṭhitena kiṃpakārena kiṃpaṭibhāgenā? ti sīlabbatapārisuddhiṃ
pucchati.\
     Katamā pārisuddhi? Atthi sīlañ c\'; eva vattañ ca, atthi vattaṃ na
sīlaṃ. Katamaṃ sīlañ c\'; eva vattañ ca?\
Idha bhikkhu sīlavā hoti, pātimokkhasaṃvarasaṃvuto viharati
ācāragocarasampanno. Aṇumattesu vajjesu bhayadassāvī samādāya sikkhati
sikkhāpadesu; yo tattha saṃyamo saṃvaro avitikkamo, idaṃ sīlaṃ; yaṃ
samādānaṃ, taṃ vattaṃ;\
\
\
**\[page 476\]**\
*476 Aṭṭhakavaggo. \[S.N. 961*\
[\[\... content straddling page break has been moved to the page above
\...\]]{.red} saṃvaratthena sīlaṃ, samādānatthena vattaṃ; idaṃ vuccati
sīlañ c\'; eva vattañ ca.\
     Katamaṃ vattaṃ na sīlaṃ? Aṭṭha dhutaṅgāni; āraññikaṅgaṃ
piṇḍapātikaṅgaṃ, paṃsukūlikaṅgaṃ, tecīvarikaṅgaṃ sapadānacārikaṅgaṃ,
khalupacchābhattikaṅgaṃ, nesajjikaṅgaṃ, yathāsanthatikaṅgaṃ, idaṃ
vuccati vattaṃ na sīlaṃ. Viriyasamādānam pi vuccati vattaṃ na sīlaṃ.\
Kāmaṃ taco ca nhārū ca aṭṭhī ca avassussatu, sarīre upasussatu
maṃsalohitaṃ yan taṃ purisathāmena purisabalena purisaviriyena
purisaparakkamena pattabbaṃ, na taṃ apāpuṇitvā viriyassa saṇṭhānaṃ
bhavissatī ti cittaṃ paggaṇhāti padahati; evarūpam pi viriyasamādānaṃ
vuccati vattaṃ na sīlaṃ.\
     \*Nāsissaṃ na pivissāmi vihārato na nikkhamiṃ,\
     na pi passaṃ nipātessaṃ taṇhāsalle anūhate ti.\
     Cittaṃ paggaṇhāti padahati; evarūpam pi viriyasamādānaṃ vuccati
vattaṃ na sīlaṃ. Na tāvāhaṃ imaṃ pallaṅkaṃ bhindissāmi; yāva me na
anupādāya āsavehi cittaṃ vimuccissatī ti cittaṃ paggaṇhāti padahati;
evarūpam pi viriyasamādānaṃ vuccati vattaṃ na sīlaṃ. Na tāvāhaṃ imamhā
āsanā vuṭṭhahissāmi, caṅkamā orohissāmi, vihārā nikkhamissāmi, aḍḍhayogā
nikkhamissāmi, pāsādā nikkhamissāmi, hammiyā nikkhamissāmi, guhāya
nikkhamissāmi, leṇā nikkhamissāmi, kuṭiyā nikkhamissāmi, kūṭāgārā
nikkhamissāmi, aṭṭā nikkhamissāmi, māḷā nikkhamissāmi, uṭṭaṇḍā
nikkhamissāmi, upaṭṭhānasālāya nikkhamissāmi, maṇḍapā nikkhamissāmi,
rukkhamūlā nikkhamissāmi, yāva me na anupādāya āsavehi cittaṃ
vimuccissatī ti cittaṃ paggaṇhāti padahati; evarūpam pi viriyasamādānaṃ
vuccati vattaṃ na sīlaṃ. Imasmiñ ñeva pubbaṇhasamayaṃ ariyadhammaṃ
āharissāmi samāharissāmi adhigacchissāmi phusayissāmi sacchikarissāmī ti
cittaṃ paggaṇhāti padahati;\
\
\
**\[page 477\]**\
*S.N. 961\] Sāriputtasuttaniddeso. 477*\
[\[\... content straddling page break has been moved to the page above
\...\]]{.red} evarūpam pi viriyasamādānaṃ vuccati vattaṃ na sīlaṃ.
Imasmiñ ñeva majjhantikasamayaṃ sāyaṇhasamayaṃ purebhattaṃ pacchābhattaṃ
purimayāmaṃ majjhimayāmaṃ pacchimayāmaṃ kāle juṇhe vasse hemante gimhe
purime vayokhandhe majjhime vayokhandhe pacchime vayokhandhe
ariyadhammaṃ āharissāmi samāharissāmi adhigacchissāmi phusayissāmi
sacchikarissāmī ti cittaṃ paggaṇhāti padahatī ti; evarūpam pi
viriyasamādānaṃ vuccati vattaṃ na sīlaṃ; ayaṃ sīlabbatapārisuddhi;
īdisāya sīlabbattapārisuddhiyā samannāgato assā ti, kāni sīlabbatān\';
assu.\
     Pahitattassa bhikkhuno ti. Pahitattassā ti āraddhaviriyassa
thāmavato daḷhaparakkamassa anikkhittachandassa anikkhittadhurassa
kusalesu dhammesu. Athavā pesitattassa yass\'; attā pesito attatthe ca
ñāye ca lakkhaṇe ca kāraṇe ca ṭhānāṭhāne ca: sabbe saṃkhārā aniccā ti
pesitattassa; sabbe saṃkhārā dukkhā ti pesitattassa; sabbe dhammā anattā
ti pesitattassa; avijjāpaccayā saṃkhārā ti pesitattassa . . . pe . . .
jātipaccayā jarāmaraṇan ti, pesitattassa; avijjānirodhā saṃkhāranirodho
ti, pesitattassa . . . pe . . . jātinirodhā jarāmaraṇanirodho ti
pesitattassa; idaṃ dukkhan ti pesitattassa . . . pe . . . ayaṃ
dukkhanirodhagāminī paṭipadā ti pesitattassa; ime āsavā ti pesitattassa
. . . pe . . . ayaṃ āsavanirodhagāminī paṭipadā ti pesitattassa; ime
dhammā abhiññeyyā ti pesitattassa; ime dhammā sacchikātabbā ti
pesitattassa; channaṃ phassāyatanānaṃ samudayañ ca atthaṅgamañ ca
assādañ ca ādīnavañ ca nissaraṇañ ca pesitattassa; pañcannaṃ
upādānakkhandhānaṃ catunnaṃ mahābhūtānaṃ samudayañ ca atthaṅgamañ ca
assādañ ca ādīnāvañ ca nissaraṇañ ca pesitattassa; yaṃ kiñci
samudayadhammaṃ, sabban taṃ nirodhadhamman ti pesitattassa.\
\
\
**\[page 478\]**\
*478 Aṭṭhakavaggo. \[S.N. 961*\
[\[\... content straddling page break has been moved to the page above
\...\]]{.red} Bhikkhuno ti kalyāṇaputhujjanassa vā bhikkhuno sekkhassa
vā bhikkhuno ti, pahitattassa bhikkhuno. Ten\'; āha Sariputtatthero:\
\
          Kyāssa byappathayo assu, kyāss\'; assu idha gocarā,\
          kāni sīlabbatān\'; assu pahitattassa bhikkhuno ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,16.8(=962): Kaṃ so sikkhaṃ samādāya ekodi nipako sato\
               kammāro rajatasseva niddhame malam attano. \|\|
Nidd_I.16:8 \|\|]{.large}\
\
     Kaṃ so sikkhaṃ samādāyā ti: kaṃ so sikkhaṃ ādāya samādāya ādiyitvā
gaṇhitvā parāmasitvā abhinivisitvā ti, kaṃ so sikkhaṃ samādāya.\
     Ekodi nipako sato ti. Ekodī ti ekaggacitto avikkhittacitto
avisāhaṭamānaso ti, ekodi. Nipako ti nipako paṇḍito paññavā buddhimā
ñāṇī vibhāvī medhāvī. Sato ti catūhi kāraṇehi sato, kāye
kāyānupassanāsatipaṭṭhānaṃ bhāvento sato, vedanāsu citte dhammesu
dhammānupassanāsatipaṭṭhānaṃ bhāvento, sato; so vuccati sato ti, sato.
Kaṃ so sikkhaṃ samādāyā ti adhisīlasikkhaṃ pucchati. Ekodī ti
adhicittasikkhaṃ pucchati. Nipako ti adhipaññaṃ pucchati. Sato ti
satipārisuddhiṃ pucchatī ti, kaṃ so sikkhaṃ samādāya ekodi nipako sato.\
     Kammāro rajatasseva niddhame malam attano ti kammāro vuccati
suvaṇṇakāro; rajataṃ vuccati jātarūpaṃ. Yathā suvaṇṇakāro jātarūpassa
oḷarikam pi malaṃ dhamati sandhamati niddhamati, majjhimakam pi malaṃ
dhamati sandhamati niddhamati, sukhumakam pi malaṃ dhamati sandhamati
niddhamati, evam eva bhikkhu attano oḷārike pi kilese dhamati sandhamati
niddhamati pajahati vinodeti byantīkaroti anabhāvaṅgameti, majjhimake pi
kilese dhamati sandhamati niddhamati pajahati vinodeti byantīkaroti
anabhāvaṅgameti,\
\
\
**\[page 479\]**\
*S.N. 963\] Sāriputtasuttaniddeso. 479*\
[\[\... content straddling page break has been moved to the page above
\...\]]{.red} sukhumake pi kilese dhamati sandhamati niddhamati pajahati
vinodeti byantīkaroti anabhāvaṅgameti. Athavā bhikkhu attano rāgamalaṃ
dosamalaṃ mohamalaṃ mānamalaṃ diṭṭhimalaṃ kilesamalaṃ duccaritamalaṃ
andhakaraṇaṃ acakkhukaraṇaṃ aññāṇakaraṇaṃ paññānirodhikaṃ
vighātapakkhikaṃ anibbānasaṃvattanikaṃ dhamati sandhamati niddhamati
pajahati vinodeti byantīkaroti anabhāvaṅgameti. Athavā sammādiṭṭhiyā
micchādiṭṭhiṃ dhamati sandhamati niddhamati pajahati vinodeti
byantīkaroti anabhāvaṅgameti, sammāsaṅkappena micchāsaṅkappaṃ,
sammāvācāya micchāvācaṃ, sammākammantena micchākammantaṃ, sammā-ājīvena
micchā-ājīvaṃ sammāvāyāmena micchāvāyāmaṃ, sammāsatiyā micchāsatiṃ,
sammāsamādhinā micchāsamādhiṃ, sammāñāṇena micchāñāṇaṃ, sammāvimuttiyā
micchāvimuttiṃ dhamati sandhamati niddhamati pajahati vinodeti
byantīkaroti anabhāvaṅgameti. Athavā ariyena aṭṭhaṅgikena maggena sabbe
kilese sabbe duccarite sabbe darathe sabbe pariḷāhe sabbe santāpe
sabbākusalābhisaṅkhāre dhamati sandhamati niddhamati pajahati vinodeti
byantīkaroti, anabhāvaṅgametī ti, kammāro rajatasseva niddhame malam
attano. Ten\'; āha Sāriputtatthero:\
\
          Kaṃ so sikkhaṃ samādāya ekodi nipako sato\
          kammāro rajatasseva niddhame malam attano ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,16.9(=963): Vijigucchamānassa yad idaṃ phāsu,\
Sāriputtā ti Bhagavā\
               rittāsanaṃ sayanaṃ sevato ce\
               sambodhikāmassa, yathānudhammaṃ\
               tan te pavakkhāmi yathā pajānaṃ. \|\| Nidd_I.16:9
\|\|]{.large}\
\
     Vijigucchamānassa yad idaṃ phāsū ti. Vijigucchamānassā ti jātiyā
vijigucchamānassa jarāya byādhinā maraṇena sokehi paridevehi dukkhehi
domanassehi upāyāsehi\
\
\
**\[page 480\]**\
*480 Aṭṭhakavaggo. \[S.N. 963*\
[\[\... content straddling page break has been moved to the page above
\...\]]{.red} . . . pe . . . diṭṭhibyasanena dukkhena vijigucchamānassa
aṭṭiyamānassa harāyamānassā ti, vijigucchamānassa. Yadidaṃ phāsū ti yaṃ
phāsu phāsuvihāraṃ taṃ kathessāmi.\
     Katamo phāsuvihāro? Sammāpaṭipadā anulomapaṭipadā
apaccanīkapaṭipadā anvatthapaṭipadā dhammānudhammapaṭipadā sīlesu
paripūrakāritā indriyesu guttadvāratā bhojanesu mattaññutā
jāgariyānuyogo satisampajaññaṃ cattāro satipaṭṭhānā cāttaro
sammappadhānā cattāro iddhippādā pañc\'; indriyāni pañca balāni satta
bojjhaṅgā ariyo aṭṭhaṅgiko maggo nibbānañ ca nibbānagāminī ca paṭipadā;
ayaṃ phāsuvihāro ti, vijigucchamānassa yadidaṃ phāsu.\
     Sāriputtā ti Bhagavā ti taṃ theraṃ nāmen\'; ālapati. Bhagavā ti
gāravādhivacanaṃ. Api ca bhaggarāgo ti Bhagavā, bhaggadoso ti Bhagavā,
bhaggamoho ti Bhagavā, bhaggamāno ti Bhagavā, bhaggadiṭṭhī ti Bhagavā,
bhaggakaṇṭako ti Bhagavā, bhaggakileso ti Bhagavā; bhaji vibhaji
paṭivibhaji dhammaratanan ti Bhagavā, bhavānaṃ antakaro ti Bhagavā,
bhāvitakāyo ti Bhagavā, bhāvitasīlo ti, bhāvitacitto ti, bhāvitapañño ti
Bhagavā. Bhaji vā Bhagavā araññavanapatthāni pantāni senāsanāni
appasaddāni appanigghosāni vijanavātāni manussarāhaseyyakāni
paṭisallānasāruppānī ti Bhagavā. Bhāgī vā Bhagavā
cīvarapiṇḍapātasenāsanagilānapaccayabhesajjaparikkhārānan ti Bhagavā.
Bhāgī vā Bhagavā attharasassa dhammarasassa vimuttirasassa adhisīlassa
adhicittassa adhipaññāyā ti Bhagavā.\
Bhāgī vā Bhagavā catunnaṃ jhānānaṃ catunnaṃ appamaññānaṃ catunnaṃ
arūpasamāpattīnan ti Bhagavā. Bhāgī vā Bhagavā aṭṭhannaṃ vimokkhānaṃ
aṭṭhannaṃ abhibhāyatanānaṃ navannaṃ anupubbavihārasamāpattīnan ti
Bhagavā. Bhāgī vā Bhagavā dasannaṃ saññābhāvanānaṃ dasannaṃ
kasiṇasamāpattīnaṃ ānāpānasatisamādhissa asubhasamāpattiyā ti Bhagavā.\
\
\
**\[page 481\]**\
*S.N. 963\] Sāriputtasuttaniddeso. 481*\
[\[\... content straddling page break has been moved to the page above
\...\]]{.red} Bhāgī vā Bhagavā catunnaṃ satipaṭṭhānānaṃ catunnaṃ
sammappadhānānaṃ catunnaṃ iddhippādānaṃ pañcannaṃ indriyānaṃ pañcannaṃ
balānaṃ sattannaṃ bojjhaṅgānaṃ ariyassa atthaṅgikassa maggassā ti
Bhagavā. Bhāgī vā Bhagavā dasannaṃ tathāgatabalānaṃ catunnaṃ
vesārajjānaṃ catunnaṃ paṭisambhidānaṃ channaṃ abhiññānaṃ channaṃ
buddhadhammānan ti Bhagavā. Bhagavā ti n\'; etaṃ nāmaṃ mātarā kataṃ, na
pitarā kataṃ, na bhātarā kataṃ, na bhaginiyā kataṃ, na mittāmaccehi
kataṃ, na ñātisālohitehi kataṃ, na samaṇabrāhmaṇehi kataṃ, na devatāhi
kataṃ, vimokkhantikam etaṃ buddhānaṃ bhagavantānaṃ bodhiyā mūle saha
sabbaññutañāṇassa paṭilābhā sacchikā paññatti yadidaṃ Bhagavā ti,
Sāriputtā ti Bhagavā.\
     Rittāsanaṃ sayanaṃ sevato ce ti āsanaṃ vuccati yattha nisīdati,
mañco pīṭhaṃ bhisi taṭṭikā cammakhandho tiṇasantharo paṇṇasantharo
palālasantharo. Sayanaṃ vuccati senāsanaṃ vihāro aḍḍhayogo pāsādo
hammiyaṃ guhā.\
Sayanāsanaṃ asappāyarūpadassanena rittaṃ vivittaṃ pavivittaṃ
asappāyasaddasavanena . . . pe . . . asappāyehi pañcahi kāmaguṇehi
rittaṃ vivittaṃ pavivittaṃ. Rittaṃ sayanāsanaṃ sevato nisevato saṃsevato
paṭisevato ti, rittāsanaṃ sayanaṃ sevato ce.\
     Sambodhikāmassa yathānudhamman ti sambodhi vuccati catūsu maggesu
ñāṇaṃ paññā paññindriyaṃ paññābalaṃ . . . pe . . .
dhammavicayasambojjhaṅgo vīmaṃsā vipassanā sammādiṭṭhi. Taṃ bodhiṃ
bujjhitukāmassa anubujjhitukāmassa paṭibujjhitukāmassa
sambujjhitukāmassa adhigantukāmassa phassetukāmassa sacchikātukāmassā
ti, sambodhikāmassa.\
     Yathānudhamman ti katame bodhiyā anudhammā? Sammāpaṭipadā
anulomapaṭipadā apaccanīkapaṭipadā anvatthapaṭipadā
dhammānudhammapaṭipadā sīlesu paripūrakāritā indriyesu guttadvāratā
bhojanesu mattaññutā jāgariyānuyogo satisampajaññaṃ;\
\
\
**\[page 482\]**\
*482 Aṭṭhakavaggo. \[S.N. 963*\
[\[\... content straddling page break has been moved to the page above
\...\]]{.red} ime vuccanti bodhiyā anudhammā. Athavā catunnaṃ maggānaṃ
pubbabhāge vipassanā; ime vuccanti bodhiyā anudhammā ti, sambodhikāmassa
yathānudhammaṃ.\
     Tan te pavakkhāmi yathā pajānan ti. Tan ti bodhiyā anudhammaṃ.
Pavakkhāmī ti vakkhāmi pavakkhāmi ācikkhissāmi desissāmi paññāpessāmi
paṭṭhapessāmi vivarissāmi vibhajissāmi uttānīkarissāmi pakāsissāmi.
Yathā pajānan ti yathā pajānaṃ yathā pajānanto ājānanto vijānanto
paṭivijānanto paṭivijjhanto na itihitihaṃ na itikirāya na paramparāya na
piṭakasampadāya na takkahetu na nayahetu na ākāraparivitakkena na
diṭṭhinijjhānakhantiyā sāmaṃ sayam abhiññā attapaccakkhaṃ dhammaṃ taṃ
kathayissāmī ti, tan te pavakkhāmi yathā pajānaṃ.\
Ten\'; āha Bhagavā:\
\
          Vijigucchamānassa yad idaṃ phāsu, Sāriputtā ti Bhagavā\
          rittāsanaṃ sayanaṃ sevato ce\
          sambodhikāmassa, yathānudhammaṃ\
          tan te pavakkhāmi yathā pajānan ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,16.10(=964): Pañcanna dhīro bhayānaṃ na bhāye\
               bhikkhu sato sa pariyantacārī:\
               ḍaṃsādhipātānaṃ siriṃsapānaṃ\
               manussaphassānaṃ catuppadānaṃ. \|\| Nidd_I.16:10
\|\|]{.large}\
\
     Pañcanna dhīro bhayānaṃ na bhāye ti. Dhīro ti dhīro paṇḍito paññavā
buddhimā ñāṇī vibhāvī medhāvī, dhīro.\
Pañcannaṃ bhayānaṃ na bhāyeyya na taseyya na uttaseyya na parittaseyya
na bhāyeyya na santāsaṃ āpajjeyya;\
\
\
**\[page 483\]**\
*S.N. 964\] Sāriputtasuttaniddeso. 483*\
[\[\... content straddling page break has been moved to the page above
\...\]]{.red} abhīrū achambhī anutrāsī apalāyī pahīnabhayabheravo
vigatalomahaṃso vihareyyā ti, pañcanna dhīro bhayānaṃ na bhāye.\
     Bhikkhu sato sa pariyantacārī ti. Bhikkhū ti kalyāṇaputhujjano vā
bhikkhu sekkho vā bhikkhu. Sato ti catūhi kāraṇehi sato: kāye
kāyānupassanāsatipaṭṭhānaṃ bhāvento sato, vedanāsu citte dhammesu
dhammānupassanāsatipaṭṭhānaṃ bhāvento sato, so vuccati sato. Sa
pariyantacārī ti cattāro pariyantā: sīlasaṃvarapariyanto,
indriyasaṃvarapariyanto, bhojane mattaññutāpariyanto,
jāgariyānuyogapariyanto.\
     Katamo sīlasaṃvarapariyanto? Idha bhikkhu sīlavā hoti,
pātimokkhasaṃvarasaṃvuto viharati, ācāragocarasampanno, aṇumattesu
vajjesu bhayadassāvī, samādāya sikkhati sikkhāpadesu; anto pūtibhāvaṃ
paccavekkhamāno anto sīlasaṃvarapariyante carati, mariyādaṃ na bhindati;
ayaṃ sīlasaṃvarapariyanto.\
     Katamo indriyasaṃvarapariyanto? Idha bhikkhu cakkhunā rūpaṃ disvā
na nimittaggāhī hoti nānubyañjanaggāhī; yatvādhikaraṇam enaṃ
cakkhundriyaṃ asaṃvutaṃ viharantaṃ abhijjhādomanassā pāpakā akusalā
dhammā anvāssaveyyuṃ, tassa saṃvarāya paṭipajjati, rakkhati
cakkhundriyaṃ, cakkhundriye saṃvaraṃ āpajjati. Sotena saddaṃ sutvā,
ghānena gandhaṃ ghāyitvā, jivhāya rasaṃ sāyitvā, kāyena phoṭṭhabbaṃ
phusitvā, manasā dhammaṃ viññāya, na nimittaggāhī hoti
nānubyañjanaggāhī; yatvādhikaraṇam enaṃ manindriyaṃ asaṃvutaṃ viharantaṃ
abhijjhādomanassā pāpakā akusalā dhammā anvāssaveyyuṃ, tassa saṃvarāya
paṭipajjati, rakkhati manindriyaṃ, manindriye saṃvaraṃ āpajjati;
Ādittapariyāyaṃ paccavekkhamāno anto-indriyasaṃvarapariyante carati,
mariyādaṃ na bhindati; ayaṃ indriyasaṃvarapariyanto.\
     Katamo bhojane mattaññutāpariyanto? Idha bhikkhu paṭisaṃkhā yoniso
āhāraṃ āhāreti n\'; eva davāya na madāya na maṇḍanāya na vibhūsanāya;\
\
\
**\[page 484\]**\
*484 Aṭṭhakavaggo. \[S.N. 964*\
[\[\... content straddling page break has been moved to the page above
\...\]]{.red} yāvad eva imassa kāyassa ṭhitiyā yāpanāya vihiṃsuparatiyā
brahmacariyānuggahāya, iti purāṇañ ca vedanaṃ paṭihaṃkhāmi, navañ ca
vedanaṃ na uppādessāmi, yātrā ca me bhavissati anavajjatā ca phāsuvihāro
cā ti; akkhabbhañjanavaṇapaṭicchādanaputtamaṃsūpamaṃ paccavekkhamāno
anto bhojane mattaññutāpariyante carati, mariyādaṃ na bhindati; ayaṃ
bhojane mattaññutāpariyanto.\
     Katamo jāgariyānuyogapariyanto? Idha bhikkhu divā caṅkamena
nisajjāya āvaraṇīyehi dhammehi cittaṃ parisodheti; rattiyā paṭhamaṃ
yāmaṃ caṅkamena nisajjāya āvaraṇīyehi dhammehi cittaṃ parisodheti;
rattiyā majjhimaṃ yāmaṃ dakkhiṇena passena sīhaseyyaṃ kappeti pāde pādaṃ
accādhāya sato sampajāno uṭṭhānasaññaṃ manasikaritvā; rattiyā pacchimaṃ
yāmaṃ paccuṭṭhāya caṅkamena nisajjāya āvaraṇīyehi dhammehi cittaṃ
parisodheti; bhaddekarattavihāraṃ paccavekkhamāno anto
jāgariyānuyogapariyante carati, mariyādaṃ na bhindati; ayaṃ
jāgariyānuyogapariyanto ti, bhikkhu sato sa pariyantacārī.\
     Ḍaṃsādhipātānaṃ siriṃsapānan ti ḍaṃsā vuccanti piṅgalamakkhikā;
adhipātikā vuccanti sabbā pi makkhikāyo.\
Kiṃ kāraṇā adhipātikā vuccanti sabbā pi makkhikāyo?\
Tā uppaṭitvā uppatitvā khādanti, taṃkāraṇā adhipātikā vuccanti sabbā pi
makkhikāyo. Siriṃsapā vuccanti ahī ti, ḍaṃsādhipātānaṃ siriṃsapānaṃ.\
     Manussaphassānaṃ catuppadānan ti manussaphassā vuccati corā vā assu
māṇavā vā katakammā vā akatakammā vā. Te bhikkhū pañhaṃ vā puccheyyuṃ,
vādaṃ vā āropeyyuṃ akkoseyyuṃ paribhāseyyuṃ roseyyuṃ viroseyyuṃ
hiṃseyyuṃ vihiṃseyyuṃ hetheyyuṃ viheṭheyyuṃ ghāteyyuṃ upaghāteyyuṃ
upaghātaṃ vā kareyyuṃ, yo koci manussato upaghāto manussaphasso.
Catuppadānan ti sīhā byagghā dīpi acchataracchā kokā gomahisā hatthī.\
\
\
**\[page 485\]**\
*S.N. 965\] Sāriputtasuttaniddeso. 485*\
[\[\... content straddling page break has been moved to the page above
\...\]]{.red} Te bhikkhuṃ maddeyyuṃ khādeyyuṃ hiṃseyyuṃ vihiṃseyyuṃ
heṭheyyuṃ viheṭheyyuṃ ghāteyyuṃ upaghāteyyuṃ upaghātaṃ vā kareyyuṃ,
catuppadato upaghāto, yaṃ kiñci catuppadabhayan ti, manussaphassānaṃ
catuppadānaṃ. Ten\'; āha Bhagavā:\
\
          Pañcanna dhīro bhayānaṃ na bhāye\
          bhikkhu sato sa pariyantacārī:\
          ḍaṃsādhipātānaṃ siriṃsapānaṃ\
          manussaphassānaṃ catuppadānan ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,16.11(=965): Paradhammikānaṃ pi na santaseyya\
               disvā pi tesaṃ bahubheravāni,\
               athāparāni abhisambhaveyyuṃ\
               parissayāni kusalānu-esī. \|\| Nidd_I.16:11
\|\|]{.large}\
\
     Paradhammikānaṃ pi na santaseyya disvā pi tesaṃ bahubheravānī ti
paradhammikā vuccanti satta sahadhammike ṭhapetvā ye keci Buddhe
appasannā, dhamme appasannā, saṅghe appasannā. Te bhikkhū pañhaṃ vā
puccheyyuṃ vādaṃ vā āropeyyuṃ taṃ akkoseyyuṃ paribhāseyyuṃ roseyyuṃ
viroseyyuṃ hiṃseyyuṃ vihiṃseyyuṃ heṭheyyuṃ viheṭheyyuṃ ghāteyyuṃ
upaghāteyyuṃ upaghātaṃ vā kareyyuṃ, tesaṃ bahū bherave passitvā vā
{suṇitvā} vā na vedheyya na-ppavedheyya na sampavedheyya na taseyya na
santaseyya na uttaseyya na parittaseyya na bhāyeyya na santāsaṃ
āpajjeyya; abhīrū achambhī anutrāsī apalāyī, pahīnabhayabheravo
vigatalomahaṃso vihareyyā ti, paradhammikānaṃ pi na santaseyya disvā pi
tesaṃ bahu bheravāni.\
     Athāparāni abhisambhaveyyuṃ parissayāni kusalānu-esī ti athāparāni
pi atthi abhisambhotabbāni adhibhavitabbāni ajjhottharitabbāni
pariyādiyitabbāni madditabbāni. Parissayā ti dve parissayā,\
\
\
**\[page 486\]**\
*486 Aṭṭhakavaggo. \[S.N. 965*\
[\[\... content straddling page break has been moved to the page above
\...\]]{.red} pākaṭaparissayā ca paṭicchannaparissayā ca . . . pe . . .
evam pi tatr\'; āsayā ti, parissayā. Kusalānu-esī ti sammāpaṭipadaṃ
anulomapaṭipadaṃ apaccanīkapaṭipadaṃ anvatthapaṭipadaṃ . . . pe . . .
ariyaṃ aṭṭhaṅgikaṃ maggaṃ nibbānañ ca nibbānagāminiñ ca paṭipadaṃ
esantena gavesantena pariyesantena parissayā abhisambhotabbā
abhibhavitabbā ajjhottharitabbā pariyādiyitabbā madditabbā ti,
athāparāni abhisambhaveyyuṃ parissayāni kusalānu-esī. Ten\'; āhā
Bhagavā:\
\
          Paradhammikānaṃ pi na santaseyya\
          disvā pi tesaṃ bahubheravāni,\
          athāparāni abhisambhaveyyuṃ\
          parissayāni kusalānu-esī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,16.12(=966): Ātaṅkaphassena khudāya phuṭṭho\
               sītaṃ accuṇhaṃ adhivāsayeyya,\
               so tehi phuṭṭho bahudhā anoko\
               viriyaṃ parakkamaṃ dalhaṃ kareyya. \|\| Nidd_I.16:12
\|\|]{.large}\
\
     Ataṅkaphassena khudāya phuṭṭho ti ātaṅkaphasso vuccati rogaphasso;
rogaphassena phuṭṭho pareto samohito samannāgato assa; cakkhurogena
phuṭṭho pareto samohito samannāgato assa; sotarogena ghānarogena
jivhārogena kāyarogena . . . pe . . .
ḍaṃsamakasavātāpasiriṃsapasamphassena phuṭṭho pareto samohito
samannāgato assa. Khudā vuccati chātako; chātakena phuṭṭho pareto
samohito samannāgato assā ti, ātaṅkaphassena khudāya phuṭṭho.\
     Sītaṃ accuṇhaṃ adhivāsayeyyā ti. Sītan ti dvīhi kāraṇehi sītaṃ
hoti: abbhantaradhātusaṅkopavasena vā sītaṃ hoti, bahiddhā utuvasena vā
sītaṃ hoti. Uṇhan ti dvīhi kāraṇehi uṇhaṃ hoti:
abbhantaradhātusaṅkopavasena vā uṇhaṃ hoti, bahiddhā utuvasena vā uṇhaṃ
hoti. Sītaṃ accuṇhaṃ adhivāsayeyyā ti khamo assa sītassa uṇhassa
jighacchāya pipāsāya ḍaṃsamakasavātātapasiriṃsapasamphassānaṃ duruttānaṃ
durāgatānaṃ vacanapathānaṃ uppannānaṃ sārīrikānaṃ vedanānaṃ dukkhānaṃ
tippānaṃ kharānaṃ kaṭukānaṃ asātānaṃ amanāpānaṃ pāṇaharānaṃ
adhivāsikajātiko assā ti,\
\
\
**\[page 487\]**\
*S.N. 967\] Sāriputtasuttaniddeso. 487*\
[\[\... content straddling page break has been moved to the page above
\...\]]{.red} sītaṃ accuṇhaṃ adhivāsayeyya.\
     So tehi phuṭṭho bahudhā anoko ti. So tehī ti ātaṅkaphassena ca
khudāya ca sītena ca uṇhena ca phuṭṭho pareto samohito samannāgato assā
ti, so tehi phuṭṭho. Bahudhā ti anekavidhehi ākārehi phuṭṭho pareto
samohito samannāgato assā ti, so tehi phuṭṭho bahudhā. Anoko ti
abhisaṅkhārasahagataviññāṇassa okāsaṃ na karotī ti pi anoko.\
Athavā kāyaduccaritassa vacīduccaritassa manoduccaritassa okāsaṃ na
karotī ti pi anoko ti, so tehi phuṭṭho bahudhā anoko.\
     Viriyaṃ parakkamaṃ daḷhaṃ kareyyā ti viriyaparakkamo vuccati yo
cetasiko viriyārambho nikkamo parakkamo uyyāmo vāyāmo ussāho ussoḷhi
appaṭivānī thāmo dhiti asithilaṃ parakkamatā anikkhittachandatā
anikkhittadhuratā dhurasampaggāho viriyaṃ viriyindriyaṃ viriyabalaṃ
sammāvāyāmo, viriyaṃ parakkamaṃ daḷhaṃ kareyya daḷhasamādāno assa
avatthitasamādāno ti, viriyaṃ parakkamaṃ daḷhaṃ kareyya. Ten\'; āha
Bhagavā:\
\
          Ātaṅkaphassena khudāya phuṭṭho\
          sītaṃ accuṇhaṃ adhivāseyya,\
          so tehi phuṭṭho bahudhā anoko\
          viriyaṃ parakkamaṃ daḷhaṃ kareyyā ti.\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,16.13(=967): Theyyaṃ na kareyya, na musā bhaṇeyya,\
               mettāya phasse tasathāvarāni,\
               yadāvilattaṃ manaso vijaññā,\
               kaṇhassa pakkho ti vinodayeyya. \|\| Nidd_I.16:13
\|\|]{.large}\
\
\
**\[page 488\]**\
*488 Aṭṭhakavaggo. \[S.N. 967*\
     Theyyaṃ na kareyya na musā bhaṇeyyā ti. Theyyaṃ na kareyyā ti idha
bhikkhu adinnaṃ pahāya adinnādānā paṭivirato assa, dinnādāyī
dinnapāṭikaṃkhī athenena sucibhūtena attanā vihareyyā ti, theyyaṃ na
kareyya. Na musā bhaṇeyyā ti idha bhikkhu musāvādaṃ pahāya musāvādā
paṭivirato assa, saccavādī saccasandho theto paccayiko avisaṃvādako
lokassā ti, theyyaṃ na kareyya na musā bhaṇeyya.\
     Mettāya phasse tasathāvarānī ti. Mettā ti yā sattesu metti
mettāyanā mettāyitattaṃ anudā anudāyanā anudāyitattaṃ hitesitā anukampā
abyāpādo abyāpajjho adoso kusalamūlaṃ. Tasā ti yesaṃ tasiṇā taṇhā
appahīnā, yesañ ca bhayabheravā appahīnā. Kiṃkāraṇā vuccanti tasā
appahīnā? Te tasanti uttasanti paritasanti bhāyanti santāsaṃ āpajjanti.
Taṃkāraṇā vuccanti tasā. Thāvarā ti yesaṃ tasiṇā taṇhā pahīnā, yesañ ca
bhayabheravā pahīnā.\
Kiṃkāraṇā vuccanti thāvarā? Te na tasanti na uttasanti na paritasanti na
bhāyanti na santāsaṃ āpajjanti, taṃkāraṇā vuccanti thāvarā. Mettāya
phasse tasathāvarānī ti tase ca thāvare ca mettāya phasseyya phareyya
mettāsahagatena cetasā vipullena mahaggatena appamāṇena averena
abyāpajjena pharitvā vihareyyā ti, mettāya phasse tasathāvarāni.\
     Yadā vilattaṃ manaso vijaññā ti. Yadā ti yadā. Manaso ti yaṃ cittaṃ
mano mānasaṃ hadayaṃ paṇḍaraṃ mano manāyatanaṃ manindriyaṃ viññāṇaṃ
viññāṇakkhandho tajjā manoviññāṇadhātu. Kāyaduccaritena cittaṃ āvilaṃ
hoti luḷitaṃ eritaṃ ghaṭṭitaṃ calitaṃ bhantaṃ avūpasantaṃ
vacīduccaritena manoduccaritena rāgena dosena mohena kodhena upanāhena
makkhena paḷāsena issāya macchariyena māyāya sāṭheyyena thambhena
sārambhena mānena atimānena madena pamādena sabbakilesehi
sabbaduccaritehi sabbadarathehi sabbapariḷāhehi sabbasantāpehi
sabbākusalābhisaṃkhārehi cittaṃ āvilaṃ hoti luḷitaṃ eritaṃ ghaṭṭitaṃ
calitaṃ bhantaṃ avūpasantaṃ.\
\
\
**\[page 489\]**\
*S.N. 968\] Sāriputtasuttaniddeso. 489*\
[\[\... content straddling page break has been moved to the page above
\...\]]{.red} Yadāvilattaṃ manaso vijaññā ti cittassa āvilabhāvaṃ
jāneyya ājāneyya vijāneyya paṭivijāneyya paṭivijjheyyā ti, yadāvilattaṃ
manaso vijaññā.\
     Kaṇhassa pakkho ti vinodayeyyā ti. Kaṇho ti yo so Māro, kaṇho,
adhipati, antagū Namuci, pamattabandhu. Kaṇhassa pakkho ti vinodayeyyā
ti kaṇhapakkho mārapakkho mārapāso mārabaḷisaṃ mārāmisaṃ māravisayo
mārantatapo māragocaro mārabandhanan ti pajaheyya vinodeyya
byantīkareyya anabhāvaṃ gameyyā ti, evam pi kaṇhassa pakkho ti
vinodayeyya. Athavā kaṇhapakkho mārapakkho akusalapakkho dukkhudayo
dukkhavipāko nirayasaṃvattaniko tiracchānayonisaṃvattaniko
pittivisayasaṃvattaniko ti pajaheyya vinodeyya byantīkareyya anabhāvaṃ
gameyyā ti, evam pi kaṇhassa pakkho ti vinodayeyya. Ten\'; āha Bhagavā:\
\
          Theyyaṃ na kareyya, na musā bhaṇeyya,\
          mettāya phasse tasathāvarāni,\
          yadāvilattaṃ manaso vijaññā,\
          kaṇhassa pakkho ti vinodayeyyā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,16.14(=968): Kodhātimānassa vasaṃ na gacche,\
               mūlam pi tesaṃ palikhañña tiṭṭhe,\
               atha-ppiyaṃ vā pana appiyaṃ vā\
               addhā bhavanto abhisambhaveyya. \|\| Nidd_I.16:14
\|\|]{.large}\
\
     Kodhātimānassa vasaṃ na gacche ti. Kodho ti yo cittassa āghāto
vighāto paṭighāto . . . pe . . . caṇḍikkaṃ assuropo anattamanatā
cittassa. Atimāno ti idh\'; ekacco paraṃ atimaññati jātiyā vā gottena vā
. . . pe . . . aññataraññatarena vā vatthunā. Kodhātimānassa vasaṃ na
gacche ti kodhassa ca atimānassa ca vasaṃ na gaccheyya, kodhañ ca
atimānañ ca pajaheyya vinodeyya byantīkareyya anabhāvaṃ gameyyā ti,
kodhātimānassa vasaṃ na gacche.\
\
\
**\[page 490\]**\
*490 Aṭṭhakavaggo. \[S.N. 968*\
     Mūlam pi tesaṃ palikhañña tiṭṭhe ti. Katamaṃ kodhassa mūlaṃ? Avijjā
mūlaṃ, ayonisomanasikāro mūlaṃ, asmimāno mūlaṃ, ahirikaṃ mūlaṃ,
anottappaṃ mūlaṃ, uddhaccaṃ mūlaṃ; idaṃ kodhassa mūlaṃ.\
     Katamaṃ atimānassa mūlaṃ? Avijjā mūlaṃ, ayonisomanasikāro mūlaṃ,
asmimāno mūlaṃ, ahirikaṃ mūlaṃ, anottappaṃ mūlaṃ, uddhaccaṃ mūlaṃ; idaṃ
atimānassa mūlaṃ. Mūlaṃ pi tesaṃ palikhañña tiṭṭhe ti kodhassa ca
atimānassa ca mūlaṃ palikhāṇitvā uddharitvā samuddharitvā uppādayitvā
samuppādayitvā pajahitvā vinoditvā byantīkaritvā anabhāvaṅgametvā
tiṭṭheyya santiṭṭheyyā ti, mūlam pi tesaṃ palikhañña tiṭṭhe.\
     Atha-ppiyaṃ vā pana appiyaṃ vā addhā bhavanto abhisambhaveyyā ti.
Athā ti padasandhi padasaṃsaggo padapāripūri akkharasamavāyo
byañjanasiliṭṭhatā padānupubbatā-m-etaṃ, athā ti.\
     Piyā ti dve piyā: sattā vā saṃkhārā vā.\
     Katame sattā piyā? Idha yassa te honti atthakāmā hitakāmā phāsukāmā
yogakkhemakāmā mātā vā pitā vā bhātā vā bhaginī vā puttā vā dhītā vā
mittā vā amaccā vā ñātī vā sālohivā vā; ime sattā piyā.\
     Katame saṃkhārā piyā? Manāpikā rūpā manāpikā saddā manāpikā gandhā
manāpikā rasā manāpikā phoṭṭhabbā; ime saṃkhārā piyā.\
     Appiyā ti dve appiyā: sattā vā saṃkhārā vā.\
     Katame sattā appiyā? Idha yassa te honti anatthakāmā ahitakāmā
aphāsukāmā ayogakkhemakāmā jīvitā voropetukāmā; ime sattā appiyā.\
     Katame saṃkhārā appiyā? Amanāpikā rūpā amanāpikā saddā gandhā rasā
phoṭṭhabbā; ime saṃkhārā appiyā. Addhā ti ekaṃsavacanaṃ
nissaṃsayavacanaṃ nikkaṃkhavacanaṃ advejjhavacanaṃ adveḷhakavacanaṃ
niyogavacanaṃ apaṇṇakavacanaṃ avatthāpanavacanam etaṃ addhā ti,
atha-ppiyaṃ vā pana appiyaṃ.\
     Addhā bhavanto abhisambhaveyyā ti piyāpiyaṃ sātāsātaṃ sukhadukkhaṃ
somanassadomanassaṃ iṭṭhāniṭṭhaṃ abhisambhavanto vā abhibhaveyya
abhibhavanto vā abhisambhaveyyā ti,\
\
\
**\[page 491\]**\
*S.N. 969\] Sāriputtasuttaniddeso. 491*\
[\[\... content straddling page break has been moved to the page above
\...\]]{.red} atha-ppiyaṃ vā pana appiyaṃ va addhā bhavanto
abhisambhaveyya. Ten\'; āha Bhagavā:\
\
          Kodhātimānassa vasaṃ na gacche,\
          mūlam pi tesaṃ palikhañña tiṭṭhe,\
          atha-ppiyaṃ vā pana appiyaṃ vā\
          addhā bhavanto abhisambhaveyyā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,16.15(=969): Paññaṃ purakkhatvā kalyāṇapīti\
               vikkhambhaye tāni parissayāni,\
               aratiṃ sahetha sayanamhi pante,\
               caturo sahetha paridevadhamme. \|\| Nidd_I.16:15
\|\|]{.large}\
\
     Paññaṃ purakkhatvā kalyāṇapītī ti. Paññā ti yā paññā pajānanā
vicayo pavicayo dhammavicayo . . . pe . . . amoho dhammavicayo
sammādiṭṭhi. Paññaṃ purakkhatvā ti idh\'; ekacco paññaṃ purato katvā
carati paññādhajo paññāketu paññādhipateyyo vicayabahulo pavicayabahulo
okkhāyanabahulo samokkhāyanabahulo vibhūtavihāritaccariko tabbahulo
taggaruko tanninno tappoṇo tappabbhāro tadadhimutto tadādhipateyyo ti,
evam pi paññaṃ purakkhatvā.\
Athavā gacchanto vā gacchāmī ti pajānāti; ṭhito vā ṭhito \'mhī ti
pajānāti; nisinno vā nisinno \'mhī ti pajānāti; sayāno vā sayāno \'mhī
ti pajānāti. Yathā yathā vā pan\'; assa kāyo paṇihito hoti, tathā tathā
naṃ pajānātī ti, evam pi paññaṃ purakkhatvā. Athavā abhikkante
paṭikkante sampajānakārī hoti; ālokite vilokite sampajānakārī hoti;
sammiñjite pasārite sampajānakārī hoti; saṅghāṭipattacīvaradhāraṇe
sampajānakārī hoti; asite pīte khāyite sāyite sampajānakārī hoti;
uccārapassāvakamme sampajānakārī hoti; gate ṭhite nisinne sutte jāgarite
bhāsite tuṇhībhāve sampajānakārī hotī ti, evam pi paññaṃ purakkhatvā.\
     Kalyāṇapītī ti buddhānussativasena uppajjati pīti pāmujjaṃ,
kalyāṇapīti. Dhammānussativasena saṅghānussativasena sīlānussativasena
cāgānussativasena devatānussativasena ānāpānasativasena
maraṇānussativasena kāyagatāsativasena upasamānussativasena uppajjati
pīti pāmujjaṃ,\
\
\
**\[page 492\]**\
*492 Aṭṭhakavaggo. \[S.N. 969*\
[\[\... content straddling page break has been moved to the page above
\...\]]{.red} kalyāṇapītī ti, paññaṃ purakkhatvā kalyāṇapīti.\
     Vikkhambhaye tāni parissayānī ti. Parissayā ti dve parissayā;
pākaṭaparissayā ca paṭicchannaparissayā ca . . . pe . . . ime vuccanti
pākaṭaparissayā . . . pe . . . ime vuccanti paṭicchannaparissayā . . .
pe . . . evam pi tatr\'; āsayā ti parissayā. Vikkhambhaye tāni
parissayānī ti tāni parissayāni vikkhambheyya abhibhaveyya
ajjhotthareyya pariyādiyeyya maddeyyā ti, vikkhambhaye tāni
parissayāni.\
     Aratiṃ sahetha sayanamhi pante ti. Aratī ti yā arati aratikā
anabhirati anabhiramanā ukkaṇṭhikā parittasikā. Sayanamhi pante ti
pantesu vā senāsanesu aññataraññataresu vā adhikusalesu dhammesu aratiṃ
saheyya abhibhaveyya ajjhotthareyya pariyādiyeyya maddeyyā ti, aratiṃ
sahetha sayanamhi pante.\
     Caturo sahetha paridevadhamme ti cattāro paridevaniye dhamme
saheyya abhibhaveyya ajjhotthareyya pariyādiyeyya maddeyyā ti, caturo
sahetha paridevadhamme ten\'; āha Bhagavā:\
\
          Paññaṃ purakkhatvā kalyāṇapīti\
          vikkhambhaye tāni parissayāni,\
          aratiṃ sahetha sayanamhi pante,\
          caturo sahetha paridevadhamme ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,16.16(=970): Kiṃ sū asissāmi kuvaṃ vā asissaṃ\
               dukkhaṃ vata settha, kuv\'; ajja sessaṃ?\
               ete vitakke paridevaneyye\
               vinayetha sekkho aniketasārī. \|\| Nidd_I.16:16
\|\|]{.large}\
\
\
**\[page 493\]**\
*S.N. 970\] Sāriputtasuttaniddeso. 493*\
     Kiṃ sū asissāmi kuvaṃ vā asissan ti. Kiṃ sū asissāmī ti kiṃ
bhuñjissāmi odanaṃ vā kummāsaṃ vā sattuṃ vā macchaṃ vā maṃsaṃ vā ti, kiṃ
sū asissāmi?\
     Kuvaṃ vā asissan ti kattha bhuñjissāmi khattiyakule vā brāhmaṇakule
vā vessakule vā suddakule vā ti, kiṃ sū asissāmi kuvaṃ vā asissaṃ?\
     Dukkhaṃ vata settha kuv\'; ajja sessan ti imaṃ rattiṃ dukkhaṃ sayiṃ
saphalake vā taṭṭikāya vā cammakhaṇḍe vā tiṇasanthare vā paṇṇasanthare
vā palālasanthare vā āgamanarattiṃ kattha sukhaṃ sayissāmi mañce vā
pīṭhe vā bhisiyā vā bibbohaṇe vā vihāre vā aḍḍhayoge vā pāsāde vā
hammiyaṃ vā guhāya vā ti, dukkhaṃ vata settha kuv\'; ajja sessaṃ?\
     Ete vitakke paridevaneyye ti. Ete vitakke ti dve
piṇḍapātapaṭisaṃyutte vitakke dve senāsanapaṭisaṃyutte vitakke
paridevaneyye ādevaneyya paridevaneyyā ti, ete vitakke paridevaneyye.\
     Vinayetha sekkho aniketasārī ti. Sekkho ti kiṃkāraṇā vuccati
sekkho? Sikkhatī ti sekkho. Kiñci sikkhati?\
Adhisīlam pi sikkhati, adhicittam pi sikkhati, adhipaññam pi sikkhati.\
     Katamā adhisīlasikkhā . . . pe . . . ayaṃ adhipaññāsikkhā. Imā
tisso sikkhā āvajjanto sikkhati, jānanto sikkhati, passanto sikkhati,
paccavekkhanto sikkhati, cittaṃ adhiṭṭhahanto sikkhati, saddhāya
adhimuccanto sikkhati, viriyaṃ paggaṇhanto sikkhati, satiṃ upaṭṭhahanto
sikkhati, cittaṃ samādahanto sikkhati, paññāya pajānanto sikkhati,\
\
\
**\[page 494\]**\
*494 Aṭṭhakavaggo. \[S.N. 970*\
[\[\... content straddling page break has been moved to the page above
\...\]]{.red} abhiññeyyaṃ abhijānanto sikkhati, pariññeyyaṃ parijānanto
sikkhati, pahātabbaṃ pajahanto sikkhati, sacchikātabbaṃ sacchikaronto
sikkhati, bhāvetabbaṃ bhāvento sikkhati ācarati samācarati samādāya
sikkhati. Taṃkāraṇā vuccati sekkho. Sekkho vinayāya paṭivinayāya
pahānāya vūpasamāya paṭinissaggāya paṭipassaddhiyā adhisīlam pi
sikkheyya, adhicittam pi sikkheyya, adhipaññam pi sikkheyya. Imā tisso
sikkhā āvajjanto sikkheyya jānanto . . . pe . . . sacchikātabbaṃ
sacchikaronto sikkheyya ācareyya samācareyya samādāya vatteyyā ti,
vinayetha sekkho.\
     Aniketasārī ti. Kathaṃ niketasārī hoti? Idh\'; ekacco
kulapalibodhena samannāgato hoti, gaṇapalibodhena āvāsapalibodhena
cīvarapalibodhena piṇḍapātapalibodhena senāsanapalibodhena
gilānapaccayabhesajjaparikkhārapalibodhena samannāgato hoti; evaṃ
niketasārī hoti.\
     Kathaṃ aniketasārī hoti? Idha na kulapalibodhena samannāgato hoti,
na
gaṇa-āvāsacīvarapiṇḍapātasenāsanagilānapaccayabhesajjaparikkhārapalibodhena
samannāgato hoti; evaṃ aniketasārī hoti.\
            \*Magadhaṃ gatā Kosalaṃ gatā\
            ekacciyā Vajjibhūmiyā\
            Māgadhā visaṅghacārino\
            aniketā viharanti bhikkhavo.\
            Sādhu caritaṃ sādhu sucaritaṃ\
            sādhu sadā aniketavihāro,\
            atthapucchanaṃ dakkhakammaṃ\
            etaṃ sāmaññaṃ ākiñcanassā ti;\
\
\
**\[page 495\]**\
*S.N. 971\] Sāriputtasuttaniddeso. 495*\
vinayetha sekkho aniketasārī.\
     Ten\'; āha Bhagavā:\
\
          Kiṃ sū asissāmi, kuvaṃ vā asissaṃ\
          dukkhaṃ vata settha, kuv\'; ajja sessaṃ?\
          ete vitakke paridevaneyye\
          vinayetha sekkho aniketasārī ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,16.17(=971): Annañ ca laddhā vasanañ ca kāle\
               mattaṃ so jaññā idha tosanatthaṃ,\
               so tesu gutto yatacāri gāme\
               rusito pi vācaṃ pharusaṃ na vajjā. \|\| Nidd_I.16:17
\|\|]{.large}\
\
     Annañ ca laddhā vasanañ ca kāle ti. Annan ti odano kummāso sattu
maccho maṃsaṃ. Vasanan ti cha cīvarāni:\
khomaṃ kappāsikaṃ koseyyaṃ kambalaṃ sāṇaṃ bhaṅgaṃ.\
Annañ ca laddhā vasanañ ca kāle ti cīvaraṃ labhitvā piṇḍapātaṃ labhitvā
na kuhanāya na lapanāya na nemittikatāya na nippesikatāya na lābhena
lābhaṃ nijigiṃsanatāya na dārudānena na veḷudānena na pattadānena na
pupphadānena na phaladānena na sinānadānena na cuṇṇadānena na
mattikadānena na dantakaṭṭhadānena na mukhodakadānena na pātukamyatāya
na muggasūpatāya na pāribhaṭyatāya na piṭṭhamaddikatāya na vatthuvijjāya
na tiracchānavijjāya na aṅgavijjāya na nakkhattavijjāya na dūtagamanena
na pahīnagamanena na jaṅghapesanena na vejjakammena na piṇḍakena na
dānānuppadānena dhammena samena laddhā labhitvā abhivanditvā
paṭilabhitvā ti,\
\
\
**\[page 496\]**\
*496 Aṭṭhakavaggo. \[S.N. 971*\
[\[\... content straddling page break has been moved to the page above
\...\]]{.red} annañ ca laddhā vasanañ ca kāle.\
     Mattaṃ so jaññā idha tosanatthan ti. Mattaṃ so jaññā ti dvīhi
kāraṇehi mattaṃ jānāti paṭiggahaṇato vā paribhogato vā.\
     Kathaṃ paṭiggahanato mattaṃ jānāti? Thoke pi diyamāne,
kulānuddayāya kulānurakkhāya kulānukampāya paṭigaṇhāti. Bahuke pi
diyamāne, kāyaparihārikaṃ cīvaraṃ paṭigaṇhāti, kucchiparihārikaṃ
piṇḍapātaṃ paṭigaṇhāti; evaṃ patiggahaṇato mattaṃ jānāti.\
     \*Kathaṃ paribhogato mattaṃ jānāti? Paṭisaṃkhā yoniso cīvaraṃ
paṭisevati yāvad eva sītassa paṭighātāya uṇhassa paṭighātāya
ḍaṃsamakasavātātapasiriṃsapasamphassānaṃ paṭighātāya, yāvad eva
hirikopinapaṭicchādanatthaṃ. Paṭisaṃkhā yoniso piṇḍapātaṃ paṭisevati
n\'; eva davāya na madāya na maṇḍanāya na vibhūsanāya, yāvad eva imassa
kāyassa ṭhitiyā yāpanāya vihiṃsuparatiyā brahmacariyānuggahāya, iti
purāṇañ ca vedanaṃ paṭihaṃkhāmi, navañ ca vedanaṃ na uppādessāmi, yātrā
ca me bhavissati anavajjatā ca phāsuvihāro cā ti. Patisaṃkhā yoniso
senāsanaṃ paṭisevati, yāvad eva sītassa paṭighātāya uṇhassa paṭighātāya
ḍaṃsamakasavātātapasiriṃsapasamphassānaṃ paṭighātāya, yāvad eva
utuparissayavinodanaṃ paṭisallānārāmatthaṃ. Paṭisaṃkhā yoniso
gilānapaccayabhesajjaparikkhāraṃ paṭisevati, yāvad eva uppannānaṃ
veyyābādhikānaṃ vedanānaṃ paṭighātāya abyāpajjaparamatāya; evaṃ
paribhogato mattaṃ jānāti. Mattaṃ so jaññā ti imehi dvīhi kāraṇehi
mattaṃ jāneyya vijāneyya paṭivijāneyya paṭivijjheyyā ti, mattaṃ so
jaññā. Idha tosanatthan ti idha bhikkhave santuṭṭho hoti itarītarena
cīvarena itarītaracīvarasantuṭṭhiyā ca vaṇṇavādī. Na ca cīvarahetu
anesanaṃ appatirūpaṃ āpajjati, aladdhā ca cīvaraṃ na paritassati,\
\
\
**\[page 497\]**\
*S.N. 971\] Sāriputtasuttaniddeso. 497*\
laddhā ca cīvaraṃ agadhito amucchito anajjhopanno ādīnavadassāvī
nissaraṇapañño paribhuñjati; tāya ca pana itarītaracīvarasantuṭṭhiyā
n\'; ev\'; attānukkaṃseti na paraṃ vambheti; yo hi tattha dakkho analaso
sampajāno patissuto; ayaṃ vuccati bhikkhu porāṇe aggaññe ariyavaṃse
ṭhito.\
Puna c\'; aparaṃ bhikkhu santuṭṭho hoti itarītarena piṇḍapātena
itarītarapiṇḍapātasantuṭṭhiyā ca vaṇṇavādī, na ca piṇḍapātahetu anesanaṃ
appatirūpaṃ āpajjati, aladdhā ca piṇḍapātaṃ na paritassati, laddhā ca
piṇḍapātaṃ agadhito amucchito anajjhopanno ādīnavadassāvī nissaraṇapañño
paribhuñjati. Tāya ca pana itarītarapiṇḍapātasantuṭṭhiyā n\'; ev\';
attānukkaṃseti, na paraṃ vambheti; yo hi tattha dakkho analaso sampajāno
patissuto, ayaṃ vuccati bhikkhu porāṇe aggaññe ariyavaṃse ṭhito. Puna
c\'; aparaṃ bhikkhu santuṭṭho hoti itarītarena senāsanena
itarītarasenāsanasantuṭṭhiyā ca vaṇṇavādī, na ca senāsanahetu anesanaṃ
appatirūpaṃ āpajjati, aladdhā ca senāsanaṃ na paritassati, laddhā ca
senāsanaṃ agadhito amucchito anajjhopanno ādīnavadassāvī nissaraṇapañño
paribhuñjati. Tāya ca pana itarītarasenāsanasantuṭṭhiyā n\'; ev\';
attānukkaṃseti, na paraṃ vambheti; yo hi tattha dakkho analaso sampajāno
patissuto, ayaṃ vuccati bhikkhu porāne aggaññe ariyavaṃse ṭhito. Puna
c\'; aparaṃ bhikkhu santuṭṭho hoti itarītarena
gilānapaccayabhesajjaparikkhārena
itarītaragilānapaccayabhesajjaparikkhārasantuṭṭhiyā ca vaṇṇavādī, na ca
gilānapaccayabhesajjaparikkhārahetu anesanaṃ appatirūpaṃ āpajjati,
aladdhā ca gilānapaccayabhesajjaparikkhāraṃ na paritassati, laddhā ca
gilānapaccayabhesajjaparikkhāraṃ agadhito amucchito anajjhopanno
ādīnavadassāvī nissaraṇapañño paribhuñjati. Tāya ca pana
itarītaragilānapaccayabhesajjaparikkhārasantuṭṭhiyā nevattānukkaṃseti,
na paraṃ vambheti; yo hi tattha dukkho analaso sampajāno patissuto, ayaṃ
vuccati bhikkhu porāṇe aggaññe ariyavaṃse ṭhito ti, mattaṃ so jaññā idha
tosanatthaṃ.\
\
\
**\[page 498\]**\
*498 Aṭṭhakavaggo. \[S.N. 971*\
     So tesu gutto yatacāri gāme ti. So tesu gutto ti cīvare piṇḍapāte
senāsane gilānapaccayabhesajjaparikkhāre gutto gopito rakkhito saṃvuto
ti, evam pi so tesu gutto. Athavā āyatanesu gutto gopito rakkhito
saṃvuto ti, evam pi so tesu gutto. Yatacāri gāme ti. Gāme yato yatto
paṭiyatto gutto gopito rakkhito saṃvuto ti, so tesu gutto yatacāri gāme.
Rusito pi vācaṃ pharusaṃ na vajjā ti rusito khuṃsito vambhito ghaṭṭito
garahito upavādito pharusena kakkhaḷena paṭibhaṇantaṃ na-ppaṭibhaṇeyya,
akkosantaṃ na paccakkoseyya, rosantaṃ na-ppaṭiroseyya, bhaṇḍantaṃ
nappaṭibhaṇḍeyya, na kalahaṃ kareyya, na bhaṇḍanaṃ kareyya, na viggahaṃ
kareyya, na vivādaṃ kareyya, na medhagaṃ kareyya,
kalahabhaṇḍanaviggahavivādamedhagaṃ pajaheyya vinodeyya byantīkareyya
anabhāvaṃ gameyya; kalahabhaṇḍanaviggahavivādamedhagā ārato assa virato
paṭivirato nikkhanto nissaṭṭho vippamutto visaṃyutto vimariyādikatena
cetasā vihareyyā ti, rusito pi vācaṃ pharusaṃ na vajjā. Ten\'; āha
Bhagavā:\
\
          Annañ ca laddhā vasanañ ca kāle\
          mattaṃ so jaññā idha tosanatthaṃ,\
          so tesu gutto yatacāri gāme\
          rusito pi vācaṃ pharusaṃ na vajjā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,16.18(=972): Okkhittacakkhu na ca pādalolo\
               jhānānuyutto bahujāgar\'; assa,\
               upekkham ārabbha samāhitatto\
               takkāsayaṃ kukkucciy\'; ūpacchinde. \|\| Nidd_I.16:18
\|\|]{.large}\
\
     Okkhittacakkhu na ca pādalolo ti. Kathaṃ khittacakkhu hoti? Idh\';
ekacco bhikkhu cakkhulolo cakkhuloliyena samannāgato hoti: adiṭṭhaṃ
dakkhitabbaṃ, diṭṭhaṃ samatikkamitabban ti ārāmena ārāmaṃ uyyānena
uyyānaṃ gāmena gāmaṃ nigamena nigamaṃ nagarena nagaraṃ raṭṭhena raṭṭhaṃ
janapadena janapadaṃ dīghacārikaṃ anvatthitacārikaṃ anuyutto hoti
rūpadassanāya;\
\
\
**\[page 499\]**\
*S.N. 972\] Sāriputtasuttaniddeso. 499*\
[\[\... content straddling page break has been moved to the page above
\...\]]{.red} evam pi khittacakkhu hoti. Athavā antaragharaṃ paviṭṭho
vīthiṃ paṭipanno asaṃvuto gacchati hatthiṃ olokento assaṃ olokento
rathaṃ olokento pattiṃ olokento itthiyo olokento purise olokento
kumārake olokento kumārikāyo olokento antarāpaṇaṃ olokento gharamukhāni
olokento uddhaṃ olokento adho olokento disāvidisaṃ pekkhamāno gacchati;
evam pi khittacakkhu hoti. Athavā cakkhunā rūpaṃ disvā nimittaggāhī hoti
anubyañjanaggāhī; yatvādhikaraṇam evaṃ cakkhundriyaṃ asaṃvutaṃ
viharantaṃ, abhijjhā domanassā pāpakā akusalā dhammā anvāvaseyyuṃ; tassa
saṃvarāya na paṭipajjati, na rakkhati cakkhundriyaṃ, cakkhundriye na
saṃvaraṃ āpajjati; evam pi khittacakkhu hoti. Yathā vā pan\'; eke bhonto
samaṇabrāhmaṇā saddhādeyyāni bhojanāni bhuñjitvā, te evarūpaṃ
visūkadassanaṃ anuyuttā viharanti, seyyathīdaṃ naccaṃ gītaṃ vāditaṃ
pekkhaṃ akkhānaṃ pāṇissaraṃ vetāḷaṃ kumbhathūnaṃ sobhanagarakaṃ caṇḍālaṃ
vaṃsaṃ dhovanaṃ hatthiyuddhaṃ assayuddhaṃ mahisayuddhaṃ usabhayuddhaṃ
ajayuddhaṃ meṇḍayuddhaṃ kukkuṭayuddhaṃ vaṭṭakayuddhaṃ daṇḍayuddhaṃ
muṭṭhiyuddhaṃ nibbuddhaṃ uyyodhikaṃ balaggaṃ senābyūhaṃ anīkadassanaṃ
iti vā; evam pi khittacakkhu hoti.\
     Kathaṃ na khittacakkhu hoti? Idh\'; ekacco bhikkhu na cakkhulolo
cakkhuloliyena samannāgato hoti: adiṭṭhaṃ dakkhitabbaṃ, diṭṭhaṃ
samatikkamitabban ti ārāmena ārāmaṃ uyyānena uyyānaṃ gāmena gāmaṃ
nigamena nigamaṃ nagarena nagaraṃ raṭṭhena raṭṭhaṃ janapadena janapadaṃ
dīghacārikaṃ anvatthitacārikaṃ ananuyutto hoti rūpadassanāya;\
\
\
**\[page 500\]**\
*500 Aṭṭhakavaggo. \[S.N. 972*\
[\[\... content straddling page break has been moved to the page above
\...\]]{.red} evam pi na khittacakkhu hoti. Athavā bhikkhu antaragharaṃ
paviṭṭho vīthiṃ paṭipanno saṃvuto gacchati, na hatthiṃ olokento . . . pe
. . . na disāvidisaṃ pekkhamāno gacchati; evam pi na khittacakkhu hoti.
Athavā cakkhunā rūpaṃ disvā na nimittaggāhī hoti . . . pe . . .
cakkhundriye saṃvaraṃ āpajjati evam pi na khittacakkhu hoti. Yathā vā
pan\'; eke bhonto samaṇabrāhmaṇā saddhādeyyāni bhojanāni bhuñjitvā . . .
pe . . . anīkadassanaṃ iti vā; evarūpā visūkadassanānuyogā paṭivirato
hoti; evam pi na khittacakkhu hotī ti, okkhittacakkhu na ca pādaloloti.\
     Kathaṃ pādalolo hoti? Idh\'; ekacco bhikkhu pādalolo pādaloliyena
samannāgato hoti ārāmena ārāmaṃ . . . pe . . . dīghacārikaṃ
anvatthitacārikaṃ anuyutto hoti; rūpadassanāya; evam pi pādalolo hoti.
Athavā bhikkhu antosaṅghārāme pādalolo pādaloliyena samannāgato hoti.\
Na attahetu na kāraṇahetu uddhato avūpasantacitto pariveṇato pariveṇaṃ
gacchati . . . pe . . . itibhavābhavakathaṃ kathesi; evam pi pādalolo
hoti. Na ca pādalolo ti pādaloliyaṃ pajaheyya vinodeyya byantīkareyya
anabhāvaṃ gameyya; pādaloliyā ārato assa virato paṭivirato nikkhanto
nissaṭṭho vippamutto visaṃyutto vimariyādikatena cetasā vihareyya;
paṭisallānārāmo assa paṭisallānarato ajjhattaṃ cetosamatham anuyutto
anirākatajjhāno vipassanāya samannāgato brūhetā suññāgāraṃ jhāyī
jhānarato ekattam anuyutto sadatthagaruko ti, okkhittacakkhu na ca
pādalolo.\
     Jhānānuyutto bahujāgar\'; assā ti. Jhānānuyutto ti dvīhi kāraṇehi
jhānānuyutto: anuppannassa vā paṭhamassa jhānassa uppādāya yutto payutto
āyutto samāyutto anuppannassa vā dutiyassa jhānassa tatiyassa jhānassa
catutthassa jhānassa uppādāya yutto payutto āyutto samāyutto ti, evam pi
jhānānuyutto. Athavā uppannaṃ vā paṭhamaṃ jhānaṃ āsevati bhāveti
bahulīkaroti uppannaṃ vā dutiyaṃ jhānaṃ tatiyaṃ jhānaṃ catutthaṃ jhānaṃ
āsevati bhāveti bahulīkarotī ti,\
\
\
**\[page 501\]**\
*S.N. 972\] Sāriputtasuttaniddeso. 501*\
[\[\... content straddling page break has been moved to the page above
\...\]]{.red} evam pi jhānānuyutto. Bahujāgar\'; assā ti idha bhikkhu
divasaṃ caṅkamena nisajjāya āvaraṇīyehi dhammehi cittaṃ parisodheti.
Rattiyā paṭhamaṃ yāmaṃ caṅkamena nisajjāya āvaraṇīyehi dhammehi cittaṃ
parisodheti. Rattiyā majjhimaṃ yāmaṃ dakkhiṇena passena sīhaseyyaṃ
kappeti pāde pādaṃ accādhāya sato sampajāno uṭṭhānasaññaṃ manasikaritvā.
Rattiyā pacchimaṃ yāmaṃ paccuṭṭhāya caṅkamena nisajjāya āvaraṇīyehi
dhammehi cittaṃ parisodhetī ti jhānānuyutto bahujāgar\'; assa. Upekkham
ārabbha samāhitatto ti. Upekkhā ti yā catutthe jhāne upekkhā upekkhanā
ajjhupekkhanā cittasamatā cittapassaddhatā majjhattatā cittassa.
Samāhitatto ti yā cittassa ṭhiti saṇṭhiti avaṭṭhiti avisāhāro avikkhepo
avisāhaṭamānasatā samatho samādhindriyaṃ samādhibalaṃ sammāsamādhī ti,
upekkham ārabbha samāhitatto ti catutthe jhāne upekkham ārabbha
ekaggacitto avikkhittacitto avisāhaṭamānaso ti, upekkham ārabbha
samāhitatto.\
     Takkāsayaṃ kukkucciy\'; ūpacchinde ti. Takkā ti nava vitakkā:
kāmavitakko byāpādavitakko vihiṃsāvitakko ñātivitakko janapadavitakko
amaravitakko parānuddayatāpaṭisaṃyutto vitakko
lābhasakkārasilokapaṭisaṃyutto vitakko anavaññattipaṭisaṃyutto vitakko;
ime vuccanti nava vitakkā. Kāmavitakkānaṃ kāmasaññāsayo,
byāpādavitakkānaṃ byāpādasaññāsayo, vihiṃsāvitakkānaṃ vihiṃsāsaññāsayo.
Athavā takkānaṃ saṅkappānaṃ avijjāsayo, ayoniso manasikāro āsayo,
asmimāno āsayo, anottappaṃ āsayo, uddhaccaṃ āsayo. Kukkuccan ti
hatthakukkuccam pi kukkuccaṃ, pādakukkuccam pi kukkuccaṃ,
hatthapādakukkuccam pi kukkuccaṃ, akappiye kappiyasaññitā, kappiye
akappiyasaññitā, avajje vajjasaññitā, vajje avajjasaññitā; yaṃ evarūpaṃ
kukkuccaṃ, kukkuccāyanā, kukkuccāyitattaṃ,\
\
\
**\[page 502\]**\
*502 Aṭṭhakavaggo. \[S.N. 972*\
[\[\... content straddling page break has been moved to the page above
\...\]]{.red} cetaso vippaṭisāro, manovilekho; idaṃ vuccati kukkuccaṃ.
Api ca dvīhi kāraṇehi uppajjati kukkuccaṃ cetaso vippaṭisāro manovilekho
katattā ca akatattā ca.\
     Kathaṃ katattā ca akattatā ca uppajjati kukkuccaṃ cetaso
vippaṭisāro maṇovilekho? Kataṃ me kāyaduccaritaṃ, akataṃ me
kāyasucaritan ti uppajjati kukkuccaṃ cetaso vippaṭisāro manovilekho;
kataṃ me vacīduccaritaṃ, kaṭaṃ me manoduccaritaṃ, kato me pāṇātipāto,
akatā me pāṇātipātā veramaṇī ti; uppajjati kukkuccaṃ cetaso vippaṭisāro
manovilekho; kataṃ me adinnādānaṃ, kato me kāmesu micchācāro, kato me
musāvādo, katā me pisuṇā vācā, katā me pharusā vācā, kato me
samphappalāpo, katā me abhijjhā, kato me byāpādo, katā me micchādiṭṭhi,
akatā me sammādiṭṭhī ti uppajjati kukkuccaṃ cetaso vippaṭisāro
manovilekho; evaṃ katattā ca akatattā ca uppajjati kukkuccaṃ cetaso
vippaṭisāro manovilekho. Athavā sīlesu \'mhi na paripūrakārī ti
uppajjati kukkuccaṃ cetaso vippaṭisāro manovilekho. Indriyesu \'mhi
aguttadvāro ti, bhojane amattaññu \'mhī ti, jāgariyaṃ ananuyutto \'mhī
ti, na satisampajaññena samannāgato \'mhī ti, abhāvitā me cattāro
satipaṭṭhānā ti, abhāvitā me cattāro sammappadhānā ti, abhāvitā me
cattāro iddhippādā ti, abhāvitāni me pañc\'; indriyānī ti, abhāvitāni me
pañca balānī ti, abhāvitā me satta bojjhaṅgā ti, abhāvito me ariyo
aṭṭhaṅgiko maggo ti, dukkhaṃ me apariññātan ti, dukkhasamudayo me
appahīno ti, maggo me abhāvito ti, nirodho me asacchikato ti uppajjati
kukkuccaṃ cetaso vippaṭisāro manovilekho. Takkāsayaṃ kukkucciy\';
ūpacchinde ti takkañ ca takkāsayañ ca kukkuccañ ca upacchindeyya
samucchindeyya pajaheyya vinodeyya byantīkareyya anabhāvaṃ gameyyā ti,
takkāsayaṃ kukkucciy\'; ūpacchinde. Ten\'; āha Bhagavā:\
\
          Okkhittacakkhu na ca pādalolo\
          jhānānuyutto bahujāgar\'; assa,\
          upekkham ārabbha samāhitatto\
          takkāsayaṃ kukkucciy\'; ūpacchinde ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
**\[page 503\]**\
*S.N. 973\] Sāriputtasuttaniddeso. 503*\
\
  [Sn_IV,16.19(=973): Cudito vacībhi satimābhinande,\
               sabrahmacārīsu khilaṃ pabhinde,\
               vācaṃ pamuñce kusalaṃ nātivelaṃ,\
               janavādadhammāya na cetayeyya. \|\| Nidd_I.16:19
\|\|]{.large}\
\
     Cudito vacīhi satimābhinande ti. Cudito ti upajjhāyā vā ācariyā vā
samānupajjhāyakā vā samānācariyakā vā mittā vā sandiṭṭhā vā sambhattā vā
sahāyā va codenti: idan te āvuso ayuttaṃ, idan te appattaṃ, idan te
asāruppaṃ, idan te asiliṭṭhan ti; satiṃ upaṭṭhāpetvā taṃ codanaṃ
nandeyya abhinandeyya modeyya anumodeyya iccheyya sādiyeyya pattheyya
pihayeyya abhijappeyya. Yathā itthī vā puriso vā daharo yuvā
maṇḍanakajātiko sīsanhāto uppalamālaṃ vassikamālaṃ vā vā
adhimuttakamālaṃ vā labhitvā ubhohi hatthehi paṭiggahetvā uttamaṅge
sirasmiṃ patiṭṭhāpetvā nandeyya abhinandeyya modeyya anumodeyya iccheyya
sādiyeyya pattheyya pihayeyya abhijappeyya; evam eva satiṃ upaṭṭhapetvā
taṃ codanaṃ nandeyya abhinandeyya modeyya anumodeyya iccheyya sādiyeyya
pattheyya pihayeyya abhijappeyya.\
            \*Nidhīnaṃ va pavattāraṃ yaṃ passe vajjadassinaṃ,\
            niggayhavādiṃ medhāviṃ tādisaṃ paṇḍitaṃ bhaje.\
            Tādisaṃ bhajamānassa, seyyo hoti na pāpiyo.\
            Ovādeyyānusāseyya. Asabbhā ca nivāraye,\
            sataṃ hi so piyo hoti, asataṃ hoti appiyo ti;\
cudito vacībhi satimābhinande.\
     Sabrahmacārīsu khilaṃ pabhinde ti. Sabrahmacārī ti ekakammaṃ
ekuddeso samasikkhātā; sabrahmacārīsu khilaṃ pabhindeti; sabrahmacārīsu
āhatacittataṃ khilajātataṃ pabhindeyya pañcacetokhilaṃ pabhindeyya tayo
pi cetokhile pabhindeyya rāgakhilaṃ dosakhilaṃ mohakhilaṃ bhindeyya
pabhindeyya sambhindeyyā ti,\
\
\
**\[page 504\]**\
*504 Aṭṭhakavaggo. \[S.N. 973*\
[\[\... content straddling page break has been moved to the page above
\...\]]{.red} sabrahmacārīsu khilaṃ pabhinde.\
     Vācaṃ pamuñce kusalaṃ nātivelan ti ñāṇamuṭṭhitaṃ vācaṃ muñceyya,
atthupasaṃhitaṃ dhammūpasaṃhitaṃ kālena sāpadesaṃ pariyantavatiṃ
atthasaṃhitaṃ vācaṃ muñceyya pamuñceyya sampamuñceyyā ti, vācaṃ pamuñce
kusalaṃ.\
     Nātivelan ti. Velā ti dve velā, kālavelā ca sīlavelā ca.\
     Katamā kālavelā? Kālātikkantaṃ vācaṃ na bhāseyya, velātikkantaṃ
vācaṃ na bhāseyya, kālaṃ asampattaṃ vācaṃ na bhāseyya, velaṃ asampattaṃ
vācaṃ na bhāseyya, kālavelaṃ asampattaṃ vācaṃ na bhāseyya.\
            \*Yo ve kāle asampatte ativelaṃ pabhāsati,\
            evaṃ so nihato seti Kokiliyā va atrajo ti;\
ayaṃ kālavelā.\
     Katamā sīlavelā? Ratto vācaṃ na bhāseyya, duṭṭho vācaṃ na bhāseyya,
mūḷho vācaṃ na bhāseyya, musāvādaṃ na bhāseyya, pisuṇavācaṃ na bhāseyya,
pharusavācaṃ na bhāseyya, samphappalāpaṃ na bhāseyya na katheyya na
bhaṇeyya na dīpeyya na vohareyya; ayaṃ sīlavelā ti, vācaṃ pamuñce
kusalaṃ nātivelaṃ.\
     Janavādadhammāya na cetayeyyā ti. Janā ti khattiyā ca brāhmaṇā ca
vessā ca suddā ca gahaṭṭhā ca pabbajitā ca devā ca manussā ca.\
\
\
**\[page 505\]**\
*S.N. 974\] Sāriputtasuttaniddeso. 505*\
[\[\... content straddling page break has been moved to the page above
\...\]]{.red} Janassa vādāya upavādāya nindāya garahāya akittiyā
avaṇṇahārikāya sīlavipattiyā vā ācāravipattiyā vā diṭṭhivipattiyā vā
ājīvavipattiyā vā na cetayeyya, cetanaṃ na uppādeyya cittasaṅkappaṃ na
uppādeyya manasikāraṃ na uppādeyyā ti, janavādadhammāya na cetayeyya.
Ten\'; āha Bhagavā:\
\
          Cudito vacībhi satimābhinande,\
          sabrahmacārīsu khilaṃ pabhinde,\
          vācaṃ pamuñce kusalaṃ nātivelaṃ,\
          janavādadhammāya na cetayeyyā ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,16.20(=974): Athāparaṃ pañca rajāni loke\
               yesaṃ satimā vinayāya sikkhe:\
               rūpesu saddesu atho rasesu\
               gandhesu phassesu sahetha rāgaṃ. \|\| Nidd_I.16:20
\|\|]{.large}\
\
     Athāparaṃ pañca rajāni loke ti. Athā ti padasandhi padasaṃsaggo
padapāripūri akkharasamavāyo byañjanasiliṭṭhatā padānupubbatā-m-etaṃ,
athā ti. Pañca rajānī ti rūparāgo saddarāgo gandharāgo rasarāgo
phoṭṭhabbarāgo Athavā\
            Rāgo rajo na ca pana reṇū vuccati,\
            rāgass\'; etaṃ adhivacanaṃ rajo ti,\
            etaṃ rajaṃ vippajahitvā paṇḍitā,\
            viharanti te vigatarajassa sāsane.\
            Doso rajo na ca pana reṇū vuccati,\
            dosass\'; etaṃ adhivacanaṃ rajo ti,\
            etaṃ rajaṃ vippajahitvā paṇḍitā,\
            viharanti te vigatarajassa sāsane.\
            Moho rajo na ca pana reṇū vuccati,\
            mohass\'; etaṃ adhivacanaṃ rajo ti,\
            etaṃ rajaṃ vippajahitvā paṇḍitā,\
            viharanti te vigatarajassa sāsane.\
\
\
**\[page 506\]**\
*506 Aṭṭhakavaggo. \[S.N. 974*\
Loke ti apāyaloke manussaloke devaloke khandhaloke dhātuloke āyatanaloke
ti, athāparaṃ pañca rajāni loke.\
     Yesaṃ satīmā vinayāya sikkhe ti. Yesan ti rūparāgassa saddarāgassa
gandharāgassa rasarāgassa phoṭṭhabbarāgassa.\
Satīmā ti yā sati anussati patissati sati saraṇatā dhāraṇatā apilāpanatā
assammussanatā sati satindriyaṃ satibalaṃ sammāsati satisambojjhaṅgo
ekāyanamaggo; ayaṃ vuccati sati. Imāya satiyā upeto samupeto upagato
samupagato upapanno samupapanno samannāgato so vuccati satimā.\
Sikkhe ti tisso sikkhā: adhisīlasikkhā adhicittasikkhā adhipaññāsikkhā.\
     Katamā adhisīlasikkhā? . . . pe . . . ayaṃ adhipaññāsikkhā.\
     Yesaṃ satīmā vinayāya sikkhe ti satīmā puggalo yesaṃ rūparāgassa
saddarāgassa gandharāgassa rasarāgassa phoṭṭhabbarāgassa vinayāya
paṭivinayāya pahānāya vūpasamāya paṭinissaggāya paṭippassaddhiyā
adhisīlam pi sikkheyya, adhicittam pi sikkheyya, adhipaññam pi
sikkheyya. Imā tisso sikkhā āvajjanto sikkheyya, jānanto sikkheyya . . .
pe . . . sacchikātabbaṃ sacchikaronto sikkheyya ācareyya samācareyya
samādāya vatteyyā ti, yesaṃ satīmā vinayāya sikkhe.\
     Rūpesu saddesu atho rasesu gandhesu phassesu sahetha rāgan ti
rūpesu saddesu gandhesu rasesu phoṭṭhabbesu rāgaṃ saheyya parisaheyya
abhibhaveyya ajjhotthareyya pariyādiyeyya maddeyyā ti, rūpesu saddesu
atho rasesu gandhesu phassesu sahetha rāgaṃ. Ten\'; āha Bhagavā:\
\
          Athāparaṃ pañca rajāni loke\
          yesaṃ satīmā vinayāya sikkhe:\
          rūpesu saddesu atho rasesu\
          gandhesu phassesu sahetha rāgan ti.\
\
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\
\
\
  [Sn_IV,16.21(=975): Etesu dhammesu vineyya chandaṃ\
               bhikkhu satīmā suvimuttacitto]{.large}\
\
\
**\[page 507\]**\
*S.N. 975\] Sāriputtasuttaniddeso. 507*\
\
[               kālena so sammā dhammaṃ parivīmaṃsamāno\
               ekodibhūto vihane tamaṃ so ti Bhagavā. \|\| Nidd_I.16:21
\|\|]{.large}\
\
     Etesu dhammesu vineyya chandan ti. Etesū ti rūpesu saddesu gandhesu
rasesu phoṭṭhabbesu. Chando ti yo kāmesu kāmachando kāmarāgo kāmanandi
kāmataṇhā kāmasineho kāmapariḷāho kāmamucchā kāmajjhosānaṃ kāmogho
kāmayogo kāmupādānaṃ . . . pe . . . kāmachandanīvaraṇaṃ. Etesu dhammesu
vineyya chandan ti etesu dhammesu chandaṃ vineyya paṭivineyya pajaheyya
vinodeyya byantīkareyya anabhāvaṃ gameyyā ti, etesu dhammesu vineyya
chandaṃ.\
     Bhikkhu satīmā suvimuttacitto ti. Bhikkhū ti kalyāṇaputhujjano vā
bhikkhu sekkho vā bhikkhu. Satīmā ti yā sati anussati . . . pe . . .
sammāsati satisambojjhaṅgo ekāyanamaggo; ayaṃ vuccati sati. Imāya satiyā
upeto . . . pe . . . so vuccati satīmā ti bhikkhu satīmā.\
     Suvimuttacitto ti paṭhamaṃ jhānaṃ samāpannassa nīvaraṇehi cittaṃ
muttaṃ vimuttaṃ suvimuttaṃ; dutiyaṃ jhānaṃ samāpannassa vitakkavicārehi
cittaṃ muttaṃ vimuttaṃ suvimuttaṃ; tatiyaṃ jhānaṃ samāpannassa pītiyā
cittaṃ muttaṃ vimuttaṃ suvimuttaṃ; catutthaṃ jhānaṃ samāpannassa
sukhadukkhehi cittaṃ muttaṃ vimuttaṃ suvimuttaṃ; ākāsānañcāyatanaṃ
samāpannassa rūpasaññāya paṭighasaññāya nānattasaññāya cittaṃ muttaṃ
vimuttaṃ suvimuttaṃ; viññāṇañcāyatanaṃ samāpannassa
ākāsānañcāyatanasaññāya cittaṃ; ākiñcaññāyatanaṃ samāpannassa
viññāṇañcāyatanasaññāya cittaṃ; nevasaññānāsaññāyatanaṃ samāpannassa
ākiñcaññāyatanasaññāya cittaṃ muttaṃ vimuttaṃ suvimuttaṃ; sotāpannassa
sakkāyadiṭṭhiyā vicikicchāya sīlabbataparāmāsā diṭṭhānusayā
vicikicchānusayā tadekaṭṭhehi ca kilesehi cittaṃ muttaṃ vimuttaṃ
suvimuttaṃ; sakadāgāmissa oḷārikā kāmarāgānusayā paṭighānusayā
tadekaṭṭhehi ca kilesehi cittaṃ muttaṃ vimuttaṃ suvimuttaṃ;\
\
\
**\[page 508\]**\
*508 Aṭṭhakavaggo. \[S.N. 975*\
[\[\... content straddling page break has been moved to the page above
\...\]]{.red} anāgāmissa aṇusahagatā kāmarāgā saṃyojanā paṭighasaṃyojanā
aṇusahagatā kāmarāgānusayā paṭighānusayā tadekaṭṭhehi ca kilesehi cittaṃ
muttaṃ vimuttaṃ suvimuttaṃ; arahato rūparāgā arūparāgā mānā uddhaccā
avijjāya mānānusayā bhavarāgānusayā avijjānusayā tadekaṭṭhehi ca
kilesehi bahiddhā ca sabbanimittehi cittaṃ muttaṃ vimuttaṃ suvimuttan
ti, bhikkhu satīmā suvimuttacitto kālena so sammā dhammaṃ
parivīmaṃsamāno ti kālenā ti uddhate citte samathassa kālo, samāhite
citte vipassanāya kālo.\
     \*Kāle paggaṇhati cittaṃ, niggaṇhāti athāpare,\
     sampahaṃsati kālena, kāle cittaṃ samādahati.\
     Ajjhopekkhati kālena so yogī kālakovido,\
     kimhi kālamhi paggāho kimhi kāle viniggaho?\
     Kimhi pahaṃsanākālo samathakālo ca kīdiso,\
     upekkhākālaṃ cittassa kathaṃ dasseti yogino?\
     Līne cittamhi paggāho uddhatasmiṃ viniggaho,\
     nirassādagataṃ cittaṃ sampahaṃseyya tāvade.\
     Sampahaṭṭhaṃ yadā cittaṃ alīnaṃ bhavati \'nuddhataṃ,\
     samathassa ca kālo, ajjhattaṃ ramaye mano.\
     Etena yeva pāyena yadā hoti samāhitaṃ,\
     samāhitacittapaññāya ajjhupekkheyya tāvade.\
     Evaṃ kālavidū dhīro, kālaññū kālakovido,\
     kālena kālaṃ cittassa nimittam upalakkhiye ti; kālena so.\
     Sammā dhammaṃ parivīmaṃsamāno ti sabbe saṃkhārā aniccā ti sammā
dhammaṃ parivīmaṃsamāno. Sabbe saṃkhārā dukkhā ti,\
\
\
**\[page 509\]**\
*S.N. 975\] Sāriputtasuttaniddeso. 509*\
[\[\... content straddling page break has been moved to the page above
\...\]]{.red} sammā dhammaṃ parivīmaṃsamāno.\
Sabbe dhammā anattā ti, sammā dhammaṃ parivīmaṃsamāno . . . pe . . . yaṃ
kiñci samudayadhammaṃ sabban taṃ nirodhadhamman ti, sammā dhammaṃ
parivīmaṃsamāno.\
     Ekodibhūto vihane tamaṃ so ti Bhagavā ti. Ekodī ti ekaggacitto
avikkhittacitto avihatamānaso ti, ekodibhūto.\
     Vihane tamaṃ so ti rāgatamaṃ dosatamaṃ mohatamaṃ mānatamaṃ
diṭṭhitamaṃ kilesatamaṃ duccaritatamaṃ andhakaraṇaṃ acakkhukaraṇaṃ
añāṇakaraṇaṃ paññānirodhikaṃ vighātapakkhikaṃ anibbānasaṃvattanikaṃ
haneyya vihaneyya pajaheyya vinodeyya byantīkareyya anabhāvaṃ gameyya.
Bhagavā ti gāravādhivacanaṃ. Api ca bhaggarāgo ti Bhagavā, bhaggadoso ti
Bhagavā, bhaggamoho ti Bhagavā, bhaggamāno ti Bhagavā, bhaggadiṭṭhī ti
Bhagavā, bhaggakaṇṭako ti Bhagavā, bhaggakileso ti Bhagavā; bhaji
vibhaji paṭivibhaji dhammaratanan ti Bhagavā, bhavānaṃ antakaro ti
Bhagavā, bhāvitakāyo ti Bhagavā, bhāvitasīlo ti, bhāvitacitto ti,
bhāvitapañño ti Bhagavā.\
Bhaji vā Bhagavā, araññavanapatthāni pantāni senāsanāni appasaddāni
appanigghosāni vijanavātāni manussarāhaseyyakāni paṭisallānasārūppānī ti
Bhagavā. Bhāgī vā Bhagavā,
cīvarapiṇḍapātasenāsanagilānapaccayabhesajjaparikkhārānan ti Bhagavā.
Bhāgī vā Bhagavā attharasassa dhammarasassa vimuttirasassa adhisīlassa
adhicittassa adhipaññāyā ti Bhagavā. Bhāgī vā Bhagavā catunnaṃ jhānānaṃ
catunnaṃ appamaññānaṃ catunnaṃ arūpasamāpattīnan ti Bhagavā. Bhāgī vā
Bhagavā aṭṭhannaṃ vimokkhānaṃ aṭṭhannaṃ abhibhāyatanānaṃ navannaṃ
anupubbavihārasamāpattīnan ti Bhagavā. Bhāgī vā Bhagavā dasannaṃ
saññābhāvanānaṃ dasannaṃ kasiṇasamāpattīnaṃ ānāpānasatisamādhissa
arūpasamāpattiyā ti Bhagavā. Bhāgī vā Bhagavā catunnaṃ satipaṭṭhānānaṃ
catunnaṃ sammappadhānānaṃ catunnaṃ iddhippādānaṃ pañcannaṃ indriyānaṃ
pañcannaṃ balānaṃ sattannaṃ bojjhaṅgānaṃ ariyassa aṭṭhaṅgikassa maggassā
ti Bhagavā.\
\
\
**\[page 510\]**\
*510 Aṭṭhakavaggo. \[S.N. 975*\
[\[\... content straddling page break has been moved to the page above
\...\]]{.red} Bhāgī vā Bhagavā dasannaṃ tathāgatabalānaṃ catunnaṃ
vesārajjānaṃ catunnaṃ paṭisambhidānaṃ channaṃ abhiññānaṃ channaṃ
buddhadhammānan ti Bhagavā. Bhagavā ti n\'; etaṃ nāmaṃ mātarā kataṃ, na
pitarā kataṃ,na bhātarā kataṃ, na bhaginiyā kataṃ, na mittāmaccehi
kataṃ, na ñātisālohitehi kataṃ, na samaṇabrāhmaṇehi kataṃ, na devatāhi
kataṃ; vimokkhantikam etaṃ buddhānaṃ bhagavantānaṃ bodhiyā mūle saha
sabbaññutañāṇassa paṭilābhā sacchikā paññatti yadidaṃ Bhagavā ti,
ekodibhūto vihane tamaṃ so ti Bhagavā. Ten\'; āha Bhagavā:\
\
          Etesu dhammesu vineyya chandaṃ\
          bhikkhu satīmā suvimutta-citto\
          kālena so sammā dhammaṃ parivīmaṃsamāno\
          ekodibhūto vihane tamaṃ so ti Bhagavā ti.\
\
\
     SOḶASAMO SĀRIPUTTASUTTANIDDESO.\
     AṬṬHAKAVAGGIKAMHI SOḶASO SUTTANIDDESĀ SAMATTĀ.\
\
\
\
\
\
